<!DOCTYPE html>
<html xmlns="http://www.w3.org/1999/xhtml" lang="" xml:lang=""><head><meta http-equiv="Content-Type" content="text/html; charset=UTF-8"><!--<base href="https://raw.githubusercontent.com/seterikasejuk/si-nerd-dan-kawan/main/01.html">--><base href=".">

  <meta name="generator" content="pandoc">
  <meta name="viewport" content="width=device-width, initial-scale=1.0, user-scalable=yes">
  <title>RAIASIA</title>
  <style>
    code{white-space: pre-wrap;}
    span.smallcaps{font-variant: small-caps;}
    div.columns{display: flex; gap: min(4vw, 1.5em);}
    div.column{flex: auto; overflow-x: auto;}
    div.hanging-indent{margin-left: 1.5em; text-indent: -1.5em;}
    ul.task-list{list-style: none;}
    ul.task-list li input[type="checkbox"] {
      width: 0.8em;
      margin: 0 0.8em 0.2em -1.6em;
      vertical-align: middle;
    }
    .display.math{display: block; text-align: center; margin: 0.5rem auto;}

    /*
 * I add this to html files generated with pandoc.
 */

html {
  font-size: 100%;
  overflow-y: scroll;
  -webkit-text-size-adjust: 100%;
  -ms-text-size-adjust: 100%;
}

body {
  color: #444;
  font-family: Georgia, Palatino, 'Palatino Linotype', Times, 'Times New Roman', serif;
  font-size: 12px;
  line-height: 1.7;
  padding: 1em;
  margin: auto;
  max-width: 42em;
  background: #fefefe;
}

a {
  color: #0645ad;
  text-decoration: none;
}

a:visited {
  color: #0b0080;
}

a:hover {
  color: #06e;
}

a:active {
  color: #faa700;
}

a:focus {
  outline: thin dotted;
}

*::-moz-selection {
  background: rgba(255, 255, 0, 0.3);
  color: #000;
}

*::selection {
  background: rgba(255, 255, 0, 0.3);
  color: #000;
}

a::-moz-selection {
  background: rgba(255, 255, 0, 0.3);
  color: #0645ad;
}

a::selection {
  background: rgba(255, 255, 0, 0.3);
  color: #0645ad;
}

p {text-indent: 2em;
  margin: 1em 0;
}

p.noindent {text-indent: 0% }
img {
  max-width: 100%;
}

h1, h2, h3, h4, h5, h6 {
  color: #111;
  line-height: 125%;
  margin-top: 2em;
  font-weight: normal;
}

h4, h5, h6 {
  font-weight: bold;
}

h1 {
  font-size: 2.5em;
}

h2 {
  font-size: 2em;
}

h3 {
  font-size: 1.5em;
}

h4 {
  font-size: 1.2em;
}

h5 {
  font-size: 1em;
}

h6 {
  font-size: 0.9em;
}

blockquote {
  color: #666666;
  margin: 0;
  padding-left: 3em;
  border-left: 0.5em #EEE solid;
}

hr {
  display: block;
  height: 2px;
  border: 0;
  border-top: 1px solid #aaa;
  border-bottom: 1px solid #eee;
  margin: 1em 0;
  padding: 0;
}

pre, code, kbd, samp {
  color: #000;
  font-family: monospace, monospace;
  _font-family: 'courier new', monospace;
  font-size: 0.98em;
}

pre {
  white-space: pre;
  white-space: pre-wrap;
  word-wrap: break-word;
}

b, strong {
  font-weight: bold;
}

dfn {
  font-style: italic;
}

ins {
  background: #ff9;
  color: #000;
  text-decoration: none;
}

mark {
  background: #ff0;
  color: #000;
  font-style: italic;
  font-weight: bold;
}

sub, sup {
  font-size: 75%;
  line-height: 0;
  position: relative;
  vertical-align: baseline;
}

sup {
  top: -0.5em;
}

sub {
  bottom: -0.25em;
}

ul, ol {
  margin: 1em 0;
  padding: 0 0 0 2em;
}

li p:last-child {
  margin-bottom: 0;
}

ul ul, ol ol {
  margin: .3em 0;
}

dl {
  margin-bottom: 1em;
}

dt {
  font-weight: bold;
  margin-bottom: .8em;
}

dd {
  margin: 0 0 .8em 2em;
}

dd:last-child {
  margin-bottom: 0;
}

img {
  border: 0;
  -ms-interpolation-mode: bicubic;
  vertical-align: middle;
}

figure {
  display: block;
  text-align: center;
  margin: 1em 0;
}

figure img {
  border: none;
  margin: 0 auto;
}

figcaption {
  font-size: 0.8em;
  font-style: italic;
  margin: 0 0 .8em;
}

table {
  margin-bottom: 2em;
  border-bottom: 1px solid #ddd;
  border-right: 1px solid #ddd;
  border-spacing: 0;
  border-collapse: collapse;
}

table th {
  padding: .2em 1em;
  background-color: #eee;
  border-top: 1px solid #ddd;
  border-left: 1px solid #ddd;
}

table td {
  padding: .2em 1em;
  border-top: 1px solid #ddd;
  border-left: 1px solid #ddd;
  vertical-align: top;
}

.author {
  font-size: 1.2em;
  text-align: center;
}

@media only screen and (min-width: 480px) {
  body {
    font-size: 14px;
  }
}
@media only screen and (min-width: 768px) {
  body {
    font-size: 16px;
  }
}
@media print {
  * {
    background: transparent !important;
    color: black !important;
    filter: none !important;
    -ms-filter: none !important;
  }

  body {
    font-size: 12pt;
    max-width: 100%;
  }

  a, a:visited {
    text-decoration: underline;
  }

  hr {
    height: 1px;
    border: 0;
    border-bottom: 1px solid black;
  }

  a[href]:after {
    content: " (" attr(href) ")";
  }

  abbr[title]:after {
    content: " (" attr(title) ")";
  }

  .ir a:after, a[href^="javascript:"]:after, a[href^="#"]:after {
    content: "";
  }

  pre, blockquote {
    border: 1px solid #999;
    padding-right: 1em;
    page-break-inside: avoid;
  }

  tr, img {
    page-break-inside: avoid;
  }

  img {
    max-width: 100% !important;
  }

  @page :left {
    margin: 15mm 20mm 15mm 10mm;
}

  @page :right {
    margin: 15mm 10mm 15mm 20mm;
}

  p, h2, h3 {
    orphans: 3;
    widows: 3;
  }

  h2, h3 {
    page-break-after: avoid;
  }
}

  </style><style class="darkreader darkreader--sync" media="screen"></style>
  <link rel="stylesheet" href="./SI NERD DAN KAWAN_files/pandoc.css">
  <!--[if lt IE 9]>
    <script type="text/htmlpreview" src="//cdnjs.cloudflare.com/ajax/libs/html5shiv/3.7.3/html5shiv-printshiv.min.js"></script>
  <![endif]-->

<body>
<header id="title-block-header">
<h1 class="title">RAIASIA</h1>
</header>
<p.noindent>© 2023 Seterika Sejuk</p>
  <p.noindent>seterikasejuk.tumblr.com</p>
<p.noindent><a href="https://github.com/seterikasejuk/novela/raw/main/Raiasia.epub" target="_blank">Muat turun versi EPUB</a></p>

<h1 id="bab-1-gigit">BAB 1: GIGIT</h1>
<p.noindent>Cuaca mendung menandakan hari hendak hujan. Ah, hentikan kata-kata
klise!</p>
<p><em>Hari ini rambut aku mungkin akan basah terkena hujan. Mungkin
lebih baik aku tak cuci rambut.</em> Detik Lia dalam hati. Aneh
sebenarnya memandangkan Lia tetap akan keluar untuk menutup kepala bila
hari hujan. Mungkin dia terlupa. Sebagai tukang cerita, aku
halalkan.</p>
<p>Lia sudah pun sampai ke taman di tepi Sungai Had yang menjadi jantung
ibu kota Raiasia itu. Sungai yang begitu indah itu menjadikan Lia
rindukan tempat belajarnya di London dahulu. Ah, kenangan! (Lia belajar
di London sebagai jugler di Kolej Trikastik yang mengajar cara hidup di
sarkas.) Seronoknya mengenangkan waktu itu. Musimnya saja menggamit
jiwa. Dengan kekacakan jejaka-jejaka di pusat kewangan dunia itu, memang
dia sentiasa bersemangat perg ke kerja setiap hari.</p>
<p>Comelnya senyuman Willy. Rapinya jambang Ahmed. Sasanya badan Jayden.
Pelbagai warna kulit dan paras rupa, menjadikan idaman sesiapa saja
pastinya berada di situ. Rasa menyesal pula tinggalkan kota metropolitan
itu.</p>
<p>Lagi menyesal apabila—</p>
<p>“Aduh!!! Sakit!” Lia mengaduh kesakitan sambil memegang kakinya yang
mula berdarah.</p>
<p>Seekor anjing—yang Lia yakini gila haram—sedang menyeringai di
hadapannya. Terkaman pertama berjaya menumbangkan Lia yang sedang dibuai
mimpi London. Dia cuba untuk berundur dalam keadaan mengengsot apabila
melihat anjing itu cuba menerkamnya sekali lagi.</p>
<p>“Shoo!” seorang lelaki datang. Anjing itu mengalih perhatiannya
kepada lelaki tersebut dan mula mahu menyerang lelaki itu. Di tangannya
sudah tersedia sebongkah batu yang segera dibalingnya kepada anjing
tersebut yang dengan segera lari bertempiaran apabila melihat batu itu
hampir mengenainya.</p>
<p>Lia tak suka orang berbuat keji dengan binatang seperti itu, tapi
dalam situasi ini, dia tidak tahu sama ada prinsipnya itu harus ada
tolak ansur ataupun tidak. Apapun, dia berterima kasih dengan lelaki
tersebut yang menyelamatkan nyawanya. Orang lain yang berada berdekatan
Sungai Had itu hanya memerhatikan dari jauh, kerana kebanyakan mereka
adalah kumpulan perempuan muda yang sedang berpiknik dan takutkan
anjing, mungkin.</p>
<p>Lelaki itu kembali ke Lia setelah menyimpan telefon di dalam
poket.</p>
<p>“Awak telefon ambulans ke?”</p>
<p>“Tak. Polis,” dia membalas.</p>
<p>“Hah, kenapa?”</p>
<p>“Nak <em>report</em> anjing gila terlepas,” lelaki itu membalas
selamba. Dia melihat Lia sekali imbas, beberapa ketika kemudian berjalan
pergi.</p>
<p>Kurang hasam, dia tinggalkan aku.</p>
<p>“TERIMA KASIH!” Lia menjerit dari belakang. Lelaki itu hanya
mengangkat tangan tanpa menoleh ke belakang. Sombong! Uwek!</p>
<p>Lia mengerang kesakitan apabila cuba bangun. Gadis-gadis berdekatan
mula mendekatinya.</p>
<p>“Awak okey ke?” mereka bertanya. “Teruk ni,” salah seorang melihat
lukanya.</p>
<p>“Boleh tolong saya bangun?”</p>
<p>“Boleh, boleh,” mereka terus memapah Lia dan membawanya ke kereta
untuk dihantar ke klinik.</p>
<p>“<em>Spoil</em> betul anjing tu. Pagi minggu macam ni, kita nak
jalan-jalan, dah jadi tragedi pula,” bebel seorang gadis yang
menolongnya.</p>
<p>Mereka sudah pun di dalam kereta yang dipandu seorang gadis berambut
coklat pekat. Di sebelah Lia, seorang gadis bertudung merah jambu
mengiyakan kata-kata rakannya.</p>
<p>“Tu lah. Baru nak <em>jogging.</em> Oh, ya! Siapa nama awak?” soal
gadis itu kepada Lia, apabila tersedar ada orang asing bersama
mereka.</p>
<p>“Panggil saya Lia. Awak berdua?”</p>
<p>“Saya Ana. Dia tu, Baji,” kata Ana penuh sopan. Ana penuh dengan
kelembutan dan kehangatan, rasa seperti sudah berkawan 50 tahun. Dia
juga memiliki aura seorang ibu. Lia yang sedang kesakitan pun rasa nak
peluk dan cium saja Ana.</p>
<p>Ok, bertenang Lia.</p>
<p>“Nasib baik ada awak berdua. Lelaki tadi tu, sombong betul,” Lia rasa
jengkel apabila teringatkan lelaki tinggi lampai tadi.</p>
<p>Ana ketawa. “Dia boleh pergi macam tu je. Kesian awak. Tapi, dia dah
selamatkan nyawa awak. Untunglah dia berani lawan anjing tu.”</p>
<p>Lia mendengus sedikit. Bila dah marah, sedikit pun kebaikan orang tu
dia tak nak kenang. Isyy, tak suka! Jangan puji dia! Cubit karang!</p>
<p>Ana seperti perasan riak wajah Lia yang tidak selesa. Dia menukar
topik perbualan supaya lebih ceria.</p>
<p>“Umur awak berapa Lia?”</p>
<p>“Saya tak muda sangatlah. Dah tua.” Lia segan. Budak-budak ni mesti
muda lagi. Kulit pun licin je. Rindu zaman-zaman kulit mulus.</p>
<p>“Iya ke? Saya tengok akak macam baru 24, atau 25 je?”</p>
<p>Kenapa? Sebab aku pendek? Kurus keding? Eh, kenapa aku ni emo sangat?
Lia cuba menenangkan dirinya. Dah lama dia tak berkelakuan seperti
zaman-zaman remajanya, asyik nak marah tak tentu hala.</p>
<p>“Lewat 20-an. Awak semua ni pelajar universiti ke?”</p>
<p>Ana menggeleng. “Enam bulan lepas, ya. Sekarang kami dah habis
belajar. Kami nak tengok konsert Gung-Ho malam ni!”</p>
<p>Penuh bersinar dan riang ria wajah Ana. <em>Alamak, harap-harap
diorang tak gila macam sebahagian yang berada di internet.</em> Lia
berdoa banyak-banyak di dalam hati.</p>
<p>“Gung-Ho? Wah, hensem kan Janggut tu?” Lia sengaja memulakan bicara
supaya bertambah mesra.</p>
<p>Ana menggangguk laju-laju. “Saya suka Janggut! Dialah <em>bias</em>
saya dalam kumpulan tu. Siapa <em>bias</em> akak?”</p>
<p>Ana cuba berfikir dengan pantas. Dia cuma kenal Janggut saja. Siapa
lagi? Erhh…tolonglah otak. Kenapalah aku asyik tengok kumpulan perempuan
je, tak ikuti perkembangan kumpulan lelaki?</p>
<p>“Saya pun suka Janggut jugak. Baji? Awak minat siapa?” Lia melontar
mikrofon kepada Baji sebagai jalan keluar.</p>
<p>“Saya suka Z!!! Dia sangat kacak dan <em>cool</em>!”</p>
<p>Lia membiarkan mereka melepaskan emosi dan keruan mereka buat
seketika. Ana dan Baji terus-terusan bercerita tentang lagu baru Gung-Ho
dan Lia menunjukkan reaksi berminat supaya tidak ditanya—dan tidak
dihalau keluar dari kereta itu.</p>
<p>Nasib baik waktu masih pagi dan jalan raya sedikit lengang. Ana
membawanya ke hospital—tidak ke klinik seperti yang mereka rancang pada
awalnya—kerana merasakan Lia akan mati akibat <em>rabies</em> jika tidak
mendapatkan rawatan segera. Mereka tiba di hospital dalam masa 15 minit
saja. Hospital tidak lengang seperti jalan raya. Memandangkan waktu
hujung minggu, penuh tempat menunggu dengan pelanggan—pesakit.</p>
<p>“Saya rasa, awak berdua boleh balik. Terima kasih sebab tumpangkan
saya. Ambillah sedikit duit ni—duit minyak,” Lia menghulurkan not lima
puluh kepada Baji kerana dia yang memandu.</p>
<p>Mereka menolak dengan sopan. “Tak apalah, kak. Kalau akak nak balas
jasa kitorang. Apa kata akak ikut pergi konsert Gung-Ho malam ni?”</p>
<p>Apa? Macam mana pula boleh balas jasa?</p>
<p>“Ermm…ada tiket lebih ke?”</p>
<p>“Ada! Sebenarnya satu untuk kawan kami, tapi dia tak jadi pergi sebab
ada keluarga dia meninggal pagi tadi. Jadi, kami pun baru nak cari orang
untuk jual tiket tu. Akak nak? Cuma 500 saja!”</p>
<p>Lia terkejut beruk. 500 dolar untuk pergi konsert ikon remaja yang
dah tak sepatutnya dia tengok lagi? Lia berkira-kira. Macam mana ni? Aku
rasa aku kena <em>scam</em>. Betul ke tu harga dia?</p>
<p>“Akak tak ada 500 lah, dik.”</p>
<p>“Takpe, akak boleh <em>bank in</em> dekat saya. Guna
<em>MoneySekarang</em> pun boleh, <em>transfer</em> ke nombor telefon
saya,” Ana berkata membuatkan Lia tidak boleh menolak.</p>
<p>“Err…ok, ok.”</p>
<p>Lia mengeluarkan telefon dan melihat baki akaun di bank. Cuma ada 82
saja. Nampaknya kena keluarkan dari Tabung Hajah.</p>
<p>“Bagi akak masa sikit ya.”</p>
<p>Selepas memindahkan wang kepada mereka berdua, tiket pun diberi
kepada Lia. Kedua-dua gadis itu pun pergi dari situ. Lia duduk sebentar
di kerusi menunggu dan merenung tiket konsert Gung-Ho di tangannya.
Habis duit simpanan bulan tu. Ingatkan cukup bulan depan, boleh buat
beli mesin basuh baru! Arghhh! Kurang hasam punya Gung-Ho! Mahu saja dia
koyak-koyak tiket tersebut.</p>
<p>“Kau ni bodoh ke apa? Dah kaki berdarah macam tu pun, tak reti nak
jumpa doktor? Kalau kena potong, baru padan dengan muka kau.” Lia terasa
menyirap mendengarkan kata-kata kasar di sebelahnya. Kelihatan lelaki
tadi sedang berdiri dengan riak muka tanpa sebarang perasaan bersemadi
di wajahnya.</p>
<p>“Apa masalah kau? Biarlah kalau kaki aku kena potong pun?” Lia
membalas. Apabila dia menyedari orang lain mula memandang mereka, Lia
bangun dari tempat duduknya dan berlalu pergi ke kaunter. Dia berpusing
ke belakang dan lelaki sombong tadi sudah pun ghaib dari pandangan. Omo,
dia hantu ke sebenarnya! Memang patut pun kalau jadi hantu, perangai
macam setan.</p>

<h1 id="bab-2-konsert">BAB 2: KONSERT</h1>
<p.noindent>Lia mengetuk pintu bilik Dr Sam Ariffin, nama yang terpampang di
pintu dan slip temujanjinya. Kedengaran suara garau seorang lelaki
memintanya masuk. Tombol pintu dibuka dan susuk tubuh doktor itu
membelakangi dirinya. Nampaknya doktor tersebut sedang sibuk menyusun
fail berhampiran tingkap biliknya.</p>
<p>“Err…doktor,” Lia teragak-agak memanggil nama doktor.</p>
<p>“Duduk,” jawab doktor tanpa memalingkan muka ke belakang.</p>
<p>Lia mengimbas keseluruhan bilik, mencari kerusi. Biasanya orang duduk
di kerusi sebelah meja doktor, tapi nampaknya tiada kerusi yang menepati
perincian tersebut. Maka Lia terus berdiri, kerana tiada satu bangku pun
yang membenarkannya duduk.</p>
<p>“Kenapa tak duduk?” doktor menyoal, seperti ada mata di belakang
kepalanya.</p>
<p>Aik, dia nak buat parodi filem Seniman Bujang Lapok ke apa?</p>
<p>Doktor berpusing dan mata kedua-dua mereka bertautan.</p>
<p><em>Si sombong bedebah ni ke doktor bedah aku?!!</em> Terasa mahu
menjerit Lia, tapi hanya terledak dalam hatinya saja.</p>
<p>Doktor itu mengetatkan muka seperti baru semalam disuntik botoks. Dr
Sam Ariffin terus menjatuhkan pandangan matanya dan duduk di
kerusinya.</p>
<p>“Jadi awak kena jahitan sebab digigit anjing?”</p>
<p><em>Ya!</em> Jerit Lia dalam hati.</p>
<p>Doktor tersebut tidak menanti sebarang jawapan darinya dan terus
memberinya penerangan tentang prosedur yang bakal dilaluinya. Semuanya
berlaku dengan pantas—dalam keadaan dia berdiri tercegat mendengar
penerangan doktor—tanpa disedari Lia. Tahu-tahu saja dia sudah pun
berada di luar bilik doktor.</p>
<p><em>Apa masalah doktor tu? Sombong gila. Tumbuk kang, baru
tahu</em>!</p>
<p>Lia cuba menyabarkan hatinya yang masih tersisa emosi zaman
kanak-kanak dan remajanya yang begitu ganas dan brutal.</p>
<p><em>Ah, biarlah! Jangan pedulikan orang yang toksik macam tu. Kena
hadapi hidup dengan positif! Ayuh!</em></p>
<p>Lia berjalan dengan kakinya yang sedikit terincut-incut di koridor
hospital. Mahu keluar dari suasana hospital yang berbau antiseptik dan
penghawa dingin. Lia melepasi satu kawasan taman dan sekumpulan gadis
muda berdiri di situ. Mereka memegang telefon dan mengangkatnya seperti
sedang merakam sesuatu.</p>
<p>Mereka seperti pelajar sekolah yang sedang menunggu di hadapan
stesen-stesen penyiaran menantikan ketibaan artis kegemaran mereka di
program muzik berkaitan. Lia terasa ingin tahu asbab keberadaan mereka,
kakinya tidak sengaja berjalan menuju gadis-gadis yang ternyata tidak
begitu menantikan kehadirannya.</p>
<p>“Ada apa ni?”</p>
<p>Tiada siapa yang membalas. Dalam keramaian itu, dia melihat dua raut
wajah yang dapat dikecamnya. Ana dan Baji!</p>
<p>“Ana!” Lia memanggil Ana.</p>
<p>Ana yang pastinya baik hati menoleh dan melambai ke arah Lia. “Kak
Lia!”</p>
<p>“Kenapa ramai sangat orang dekat sini?”</p>
<p>“Ada seorang anggota kumpulan Hazmat masuk hospital. Dia cedera waktu
berlatih,” Ana menjelaskan.</p>
<p>Berlatih hadapi kebakaran ke? Lia tergeletek sendiri dalam hati.
Nasib baik raut wajahnya dapat dikawal. Kalau tak boleh kena pijak
hidup-hidup dia dekat sini. Boleh terus masuk bilik mayat.</p>
<p>“Diorang akan <em>comeback</em> dua minggu lagi. Tapi buku lali dia
terseliuh pula. Sedihnya,” Ana memuncungkan muka sambil bercerita.</p>
<p>Betul ke tercedera masa berlatih? Atau mereka ada temujanji dengan
doktor kosmetik?</p>
<p>“Ada juga kumpulan lain—”</p>
<p>“Ana…akak kena balik sekarang. Sebab kaki akak sakit. Nanti malam
kita jumpa dekat konsert, ya?”</p>
<p>“Ok, kak! Jumpa nanti!”</p>
<p>Ana terus berlalu setelah melambai kepada Baji yang berada
berhampiran salah satu tingkap gelap hospital. Dengan kudrat yang
tinggal di kakinya, dia cuba menjauhkan diri secepat mungkin sambil
kepalanya cuba membayangkan apa yang akan terjadi malam ini.</p>


<hr>


<p>Konsert bakal bermula lima belas minit lagi. Lia sudah pun terasa
rimas. Sudahlah kakinya berdenyut-denyut menahan sakit. Khinzir punya
anjing. Sama-sama haram. Lia cuba mengingatkan dirinya untuk bersabar,
dan memarahi dirinya kerana menyumpah seranah binatang yang tidak
berdosa.</p>
<p>“Kak Lia, artis pembukaan dia kumpulan baru, Flush. Artis penutup
pula <em>junior</em> Gung-Ho, Protoplasm! Seronoknya!” Baji tiba-tiba
bersuara. “Kak Lia suka yang mana? Saya tak sabar nak tengok PPL.”</p>
<p>“PPL?”</p>
<p>“Ooppss…itu nama pendek diorang, Protoplasm. Biasanya dalam carta
lagu pun tulis PPL juga, bukan Protoplasm. Ada seorang anggota dia
<em>mixed</em> tau, sangat <em>handsome</em>!”</p>
<p>Lia mengangguk. “Akak…akak suka kumpulan Re-dress.”</p>
<p>Terasa muzik, sorakan dan suasana menjadi sunyi sepi. Semua terhenti.
Beribu pasang mata seperti tertumpu ke arahnya. Buat seketika,
sehinggalah Baji bersuara.</p>
<p>“Akak…kumpulan apa tu?”</p>
<p>“Hmm…entahlah. Mungkin dah bubar kut.”</p>
<p>“Yalah. Diorang <em>debut</em> tahun 2009. Oh, sekarang diorang dah
tukar nama!” Baji berkata seorang diri, matanya sudah galak di skrin
telefon mencari maklumat tentang Re-dress.</p>
<p>Lia tidak begitu kisah. Apa saja nama dia sebut untuk mengelakkan
kelihatan <em>noob</em>. Nampaknya dia tersilap bicara, terkeluar pula
nama artis lama.</p>
<p>“Hadirin sekalian, terimalah, artis pembukaan bagi Gung-Ho World
Tour, Flush!”</p>
<p>Sudah lama Lia tidak mendengar sorakan yang membuatkan seluruh alam
bergema. Ini baru artis pembukaan, macam manalah keadaannya bila Gung-Ho
buat kemunculan nanti. Lia berharap hatinya akan dapat menerima keadaan
tersebut nanti—beberapa minit saja lagi.</p>
<p>Persembahan Flush agak menarik di mata Lia. Tarian mereka begitu
kemas dan serasi dengan lagu yang rancak dan menghiburkan. Mereka hanya
perlu menyanyi secara penyegerakan bibir saja, supaya tiada siapa
menderita dengan mendengarkan suara mereka.</p>
<p>Flush mengundurkan diri dan hos memperkenalkan artis utama pemilik
<em>World Tour</em> yang menjadi idaman hati Ana dan Baji serta seluruh
pengunjung Stadium Olimpik Sula pada malam itu. Seperti yang dijangkakan
Lia, sorakan dan tepukan gemuruh boleh saja meruntuhkan Menara Berkembar
Raiasia.</p>
<p>Lia cuba menghafal wajah dan nama mereka, namun sehingga penghujung
konsert pun, dia masih belum dapat menguasainya. Inilah konsert pertama
dan mungkin yang terakhir kali dia kunjungi. Persembahan PPL juga dia
sudah tidak mampu tonton kerana terlalu letih dan rangsangan melampau
yang diterima semua deria anggotanya.</p>
<p>Dia tidak pasti sama ada dia bermimpi atau pun tidak kerana sepanjang
malam, mindanya merakam kembali persembahan konsert malam tadi. Seperti
dia berada di konsert sepanjang malam.</p>

<h1 id="bab-3-rakan-lama">BAB 3: RAKAN LAMA</h1>
<p.noindent>Lia mengeluh apabila teringat luka di kakinya perlu dijahit pada hari
ini. Lagi berat keluhannya apabila terbayang doktor yang bakal
menjahitnya. Ah, terasa tertekan pula hari ni! Sepatutnya hari cuti
dapatlah tenangkan fikiran. Tapi hari cuti pula yang buat jiwa
berserabut.</p>
<p>Sakit di kakinya sudah semakin hilang. Mungkin sudah tidak perlu lagi
dijahit lukanya? Dia berfikir-fikir cara untuk melepaskan diri dari
pergi ke hospital.</p>
<p>“Lia!”</p>
<p><em>Siapa pula panggil aku? Aku duduk dekat apartment ni seorang diri
saja.</em></p>
<p>Lia bangun dari katil, selimut tipis yang dibeli dari Shopaq itu
diketepikan. Kakinya terhincut-hincut berjalan ke luar bilik.</p>
<p>“Ahhhh!!!”</p>
<p>Susuk tubuh seorang lelaki yang tinggi lampai dan tidak dikenalinya
membuatkan dia menjerit ketakutan. Tangannya mencapai apa saja yang
berdekatan, seterika di atas meja solek dicampak ke arah lelaki
tersebut.</p>
<p>“Jangan! Jangan! Lia, berhenti!</p>
<p>Lelaki itu cuba berlari mencari tempat berlindung.</p>
<p>“Siapa kau? Aku tak kenal kau!”</p>
<p>Lia pasti jeritannya dapat didengar jiran tetangga, tapi dia tak
peduli. Seperti dia selalu menengking adiknya di rumah ibu bapanya,
seperti itu jugalah dia menyumpah seranah lelaki tersebut.</p>
<p>“Ini akulah, Kai!”</p>
<p>Lia berdiri tercegat, merenung wajah lelaki itu dengan penuh tanda
tanya.</p>
<p>“Kai?!! Kai yang suka zapin tu?”</p>
<p>Wajah lelaki yang mendakwa dirinya Kai itu tersenyum kelat. Namun dia
kembali senyum lebar, apabila mendapati Lia masih mengingatinya.</p>
<p>“Lama aku tak jumpa kau! Sekarang kau dah jadi perompak ke pecah
masuk rumah orang?”</p>
<p>Kai ketawa terbahak-bahak. Suaranya yang merdu bila bersuara itu
membuatkan Lia terasa geli dalam hati. Malangnya suara itu begitu
sumbang apabila mula menyanyi.</p>
<p>Bercakap pasal sumbang, Lia terasa tidak manis seorang lelaki berada
dalam rumahnya begitu. Walaupun dia kini berada di tengah kota
metropolitan yang memiliki GDP sepuluh teratas di dunia dengan kuasa
pembeli penduduk yang memiliki taraf hidup yang cukup tinggi.</p>
<p>“Macam mana kau boleh masuk dalam rumah aku?”</p>
<p>“Lia, kau tak kunci pintu malam tadi, kau tahu tak?”</p>
<p>“Yeke?”</p>
<p>Kai mengangguk. Wajahnya yang sawo matang kelihatan berkilauan
apabila dia berdiri di bawah lampu dapur apartment Lia.</p>
<p>“Yalah. Kalau tak, macam mana aku boleh masuk?”</p>
<p>“Kenapa kau ada dekat sini? Sini? Bangunan apartment ni?” Lia
menegaskan supaya Kai memahami kehendaknya.</p>
<p>“Saja.”</p>
<p>“Tsk.” Lia terasa geram.</p>
<p>“Aku hantar kawan aku balik, dia kata dia kenal kau. Sebab korang
selalu pergi <em>jogging</em> sama-sama. Kecil je kan dunia?”</p>
<p>“Siapa?”</p>
<p>“Oh, dia kerja dengan Syarikat Hiburan G*Y.”</p>
<p>Lia tahu siapa yang dimaksudkan. Bekerja sebagai pengurus artis, tapi
dia sendiri macam artis. Comel betul perempuan tu.</p>
<p>“Kau dah makan? Jom kita makan?”</p>
<p>Lia menggeleng.</p>
<p>“Tak nak makan?”</p>
<p>“Nak! Maksud aku, belum makan lagi. Aku sebenarnya ada
<em>surgery</em> hari ni.”</p>
<p>Terbeliak mata Kai.</p>
<p>“Kena jahit, anjing gigit.”</p>
<p>Kai tertawa lagi berdekah-dekah. Lia tersenyum saja.</p>
<p>“Jomlah makan. Nanti kau boleh ketawakan aku puas-puas.”</p>


<hr>


<p>“Sebab tulah kau balik ke Raiasia?”</p>
<p>Kai mengangguk. Wajahnya sedikit sugul.</p>
<p>“Kau dah dapat kerja?”</p>
<p>“Aku tengah mencari. Aku harap Shasha boleh tolong carikan sesuatu.
Dia pun kerja dekat G*Y kan,” Kai menjelaskan, ceria sedikit apabila
berbicara soal kerja.</p>
<p>Sejak dari sekolah lagi, Lia sangat tertarik dengan etika kerja Kai
dan semangatnya dalam berkarya. Walaupun hanya menari zapin atau
berdrama di pentas, dia akan memberikan segala-galanya sehingga hati
penonton dapat disentuh dengan keikhlasannya. Lia yang tidak begitu
minat pementasan dan hiburan pun jadi terpaku apabila Kai membuat
persembahan.</p>
<p>“Kau tak nak cuba uji bakat dekat mana-mana syarikat hiburan ke?
Sekarang aku dengar, dah macam-macam syarikat ada. Mana-mana artis yang
muda-muda pun dah tubuhkan syarikat sendiri. Mungkin ada yang kena
dengan gaya kau?” Lia cuba meluahkan apa yang dipelajari dari mengimbas
tajuk-tajuk berita di aplikasi berita dalam telefon.</p>
<p>Kai ketawa. “Boleh juga. Tapi aku tak mahu berharap sangat, sebab dah
tua kan.”</p>
<p>“Eh, jangan cakap macam tu! Kau masuklah pertandingan Aku Boleh
Nampak Suara Kau. Mana tahu kau boleh meletup?”</p>
<p>“Itu rancangan lawak-lawak. Baik aku masuk Raja Lawak je macam tu,”
Kai mendengus.</p>
<p>Lia terdiam. Orang yang begitu menghargai seni dan karyanya memandang
rendah pada rancangan yang dikira murahan seperti itu?</p>
<p>“Aku tak pandang rendah dekat rancangan realiti, Lia—”</p>
<p>Lia telan liur. Nasib baik halkum tak besar, kalau tak malu Kai
nampak.</p>
<p>“c—cuma aku tak nak benda tu mengubah aku. Bila populariti datang
dalam masa yang singkat, mungkin aku akan jadi besar kepala?”</p>
<p>“Mungkin betul. Kau buatlah apa yang kau rasa baik, aku pun bukannya
ada apa-apa pengetahuan dalam bidang hiburan ni.”</p>
<p>“Gung-Ho pun kau tak tahu kan?” Kai mengejek.</p>
<p>“<em>Excuse me</em>! Malam tadi aku pergi konsert diorang tau dengan
generasi muda. <em>Legend</em> tak aku?”</p>
<p>“Apa yang <em>legend</em>nya? Aku pun pergi, dengan Shasha!”</p>
<p>“Tak jumpa pun!”</p>
<p>“Mestilah! Stadium Olimpik tu besar mana? Separuh penduduk Sula
datang situ tau malam tu.”</p>
<p>“Separuh? <em>Really?</em>” Lia buat muka sarkastik.</p>
<p>“Kau dengan Shasha tu ada apa-apa?” Lia akhirnya meluahkan soalan
yang bermain di fikirannya sejak pagi tadi.</p>
<p>“Kenapa, tak boleh ke aku keluar dengan dia?”</p>
<p>“Tak tahulah. Kalau dia ada <em>boyfriend</em>, tak bolehlah,” balas
Lia, malas nak melayan loyar buruk Kai.</p>
<p>“Shasha tu kawan je lah. Kitorang belajar sama-sama sebelum aku pergi
Amerika.”</p>
<p>“Dia ada banyak cerita pasal artis tak?”</p>
<p>“Korang bukan selalu keluar sama-sama ke?”</p>
<p>“Sekali je. Tapi dia baik sangat, dia letak aku dalam kelompok orang
rajin bersukan.”</p>
<p>“Tulah, aku pun pelik juga bila dia cakap selalu keluar
<em>jogging</em> dengan kau.”</p>
<p>“Dia ada gosip tak?”</p>
<p>“Kenapa kau nak tahu? Kau bukan tak mengikuti perkembangan artis
tanah air ke?”</p>
<p>“Memanglah! Tapi aku mengikuti gosip terkini dalam negara!”</p>
<p>Kai menggeleng, seperti tak percaya, namun sedikit senyuman terlukis
di hujung bibirnya. “Macam-macamlah kau ni. Ok, satu je gosip. Artis A
dari kumpulan popular A, hampir terkantoi sebab biarkan kawan dia
<em>overdose</em> dalam satu parti dadah.”</p>
<p>“Siapa?”</p>
<p>“Kena tekalah.”</p>
<p>“Ini macam dekat ChitTwit punya <em>blind item</em> je. Aku dengar
gosip lagi <em>best</em> dari tu.”</p>
<p>“Contoh?”</p>
<p>“Artis B dari kumpulan B dan pelakon C yang sangat popular sebenarnya
trasngender.”</p>
<p>“Aku tak tahu kenapa gosip tu lagi <em>best</em> dari yang aku
bagitahu tadi,” Kai tak setuju.</p>
<p>Telefon Lia berdenting. Lia memandang sekilas skrin telefon. PERGI
HOSPITAL.</p>
<p>Dah sampai masa!</p>
<p>Kai ketawa apabila matanya turut terpandang telefon Lia. “Aku hantar
kau pergi hospital. Nanti habis kaki kau kena potong karang.”</p>
<p>“Dah baiklah. Luka tu boleh sambung sendiri kan?”</p>
<p>Kai terus bangun tanpa menghiraukan Lia. Dengan langkah teragak-agak,
Lia menuruti saja Kai ke kereta.</p>
<h1 id="bab-4-tragedi-jalan-raya">BAB 4: TRAGEDI JALAN RAYA</h1>
<p.noindent>Sekejap saja rupanya proses menjahit. Sepanjang proses menjahit pun,
Lia tidak memandang langsung wajah doktor yang dikiranya sombong itu.
Doktor itu juga buat tidak tahu dengan Lia.</p>
<p>Biarlah, mungkin suami orang agaknya.</p>
<p>Tapi berlagak macam artis, menyampah!</p>
<p>Lia menggelengkan kepala sehingga Kai di sebelah menoleh ke
arahnya.</p>
<p>“Kenapa? Sakit ke?”</p>
<p>“Sikitlah…” Lia memberi alasan.</p>
<p>Mereka sedang duduk di hadapan Sungai Had sambil memakan ais krim.
Lia dan perisa pudina dan cip coklat memang tidak dapat dipisahkan.
Terlupa rasa menyampah dengan doktor bedahnya apabila dapat menjamah ais
krim idaman.</p>
<p>“Besok aku ada gig.”</p>
<p>“Kau ada <em>band</em>?” soal Lia, keliru.</p>
<p>“Tak. Aku tolong buat <em>sound</em> untuk satu <em>band</em> R-Pop
ni.”</p>
<p>“<em>Band</em> apa?”</p>
<p>“Kau kaki gosip, tak boleh bagitahu.”</p>
<p>“Eh, <em>come on</em> lah. Ada tak yang kaki dadah dalam tu?”</p>
<p>“Kan aku dah cakap?”</p>
<p>Mereka berdua ketawa di petang hari Jumaat. Ramai juga orang sudah
mula memenuhi taman di sekitar Sungai Had. Maklumlah, hari minggu akan
bermula.</p>
<p>Telefon Kai berdering. Kai segera menjawabnya dan meminta diri untuk
bercakap di telefon. Lia menghabiskan ais krim dan memandang sekeliling.
Kelihatan sekumpulan gadis muda dan dua wajah yang dikenalinya. Dua
orang <em>scammers</em> muda yang dia tidak mahu jumpa lagi.</p>
<p>Nampaknya Lia terlambat, mereka sudah pun mengecam Lia dan melambai
kepadanya. Dia memberi senyuman manis dan kedua-dua mereka pun
menghampirinya.</p>
<p>“Kak Lia! Dah ok ke kaki?” soal Ana yang sangat peramah.</p>
<p>“Dah beransur baik dah,” Lia menjawab, sengaja tidak memberitahu
tentang luka di kaki yang baru dijahit.</p>
<p>“Seronok kan minggu lepas? Akak nak pergi konsert HAZMAT tak bulan
depan? Mereka pun nak mula <em>World Tour</em> juga,” Baji berkata
sambil terlompat keriangan—sekurang-kurangnya itulah yang dibayangkan
oleh otak kartun Lia.</p>
<p>Lia tidak menjawab dengan cukup pantas apabila satu keping tiket
sudah pun muncul di depan matanya.</p>
<p>“Kitorang ada satu tiket! Akak nak tak?”</p>
<p>Lia tidak tahu cara menolak, lebih-lebih lagi apabila dia tidak tahu
apa akan dilakukannya satu bulan lagi. Kaki dah baik, hujung minggu
cuti, apa nak cakap?</p>
<p>“Err…err…”</p>
<p>“Harga dia 300 je. Tak mahal macam tiket Gung-Ho. Dia buat dekat
Dewan Olimpik,” Ana menyambung skrip <em>scam</em> mereka.</p>
<p>“Err…”</p>
<p>Lia menoleh ke belakang, Kai masih di telefon tetapi matanya sedang
memandangnya. Pasti dia tertanya-tanya siapakah gerangan gadis-gadis
berkulit mulus ini.</p>
<p>“Jom lah kak! HAZMAT ni kumpulan legenda R-Pop! Janganlah kecewakan
kami, kak. Kami akan belanja akak makan ais cukur yang sedap gila!” Ana
cuba memujuk Lia.</p>
<p>Lia akhirnya bersetuju. Dia berjanji akan memindahkan sejumlah wang
ke dalam akaun kaum muda tersebut.</p>
<p>“Terima kasih, kak. Itu <em>boyfriend</em> akak ke?
<em>Handsome</em>nya dia. Kening tebal gila. Dia tak minat R-Pop ke?”
Baji bertanya sambil melirik kepada Kai.</p>
<p>“Err…bukan, itu kawan akak.”</p>
<p>“Yeke? Macam kenallah muka dia. Macam pelakon drama,” Ana membalas
sambil mengurut dagu, seperti sedang memikirkan jawapan untuk soalan
peperiksaan.</p>
<p>“Eh, dia kerja biasa je. Ok, nanti kita jumpa di konsert tu, ya?” Lia
cuba menghalau kedua-dua mereka pergi.</p>
<p>Kai menghampiri mereka di saat gadis-gadis itu ingin berlalu, namun
kedua-dua mereka tidak berganjak apabila melihat Kai.</p>
<p>“Saya Baji, ini Ana,” Baji memperkenalkan diri kepada Kai.</p>
<p>Kai tersenyum, lesung pipitnya terlukis di pipi. “Saya Kai, ini
Lia.”</p>
<p>Mereka berdua ketawa manakala Lia hanya pura-pura tersengih.</p>
<p>“Kami ada rancangan nak pergi ke konsert HAZMAT bulan depan. Abang
Kai nak ikut sama, tak?”</p>
<p>“Ada tiket lagi ke?”</p>
<p>“ADA!” serentak kedua-dua <em>minion</em> tersebut menjawab.</p>
<p>“150 je harga dia!” meluncur laju jawapan dari mulut Baji, sehingga
dia sendiri berkerut apabila tersedar Lia masih berada dalam kelompok
mereka.</p>
<p>“Ok,” Kai membalas selamba.</p>
<p>Lia tidak tahu untuk memberi reaksi bagaimana. Terang-terangan dia
terkena <em>scam</em> atau mereka betul-betul berat sebelah bila
berurusan dengan lawan jantina. Apabila difikirkan betapa mudanya
mereka, dia tidak berasa marah, cuma masih tidak tahu untuk menunjukkan
mimik muka yang sesuai.</p>
<p>Ana berpura-pura menukar topik dan bercerita dengan Ana tentang kasut
barunya yang dibeli di laman Shopaq. Lia berterima kasih kepada Ana
dalam hati dan melayan saja cerita Ana.</p>
<p>“Kasut ni selesa sangat. Kalau jalan tu, rasa macam atas kusyen.
Murah je. Tak sampai seratus pun. Akak nak beli?” Lia tersentak apabila
disoal.</p>
<p>“Kasut akak ok lagi.”</p>
<p>“Ini untuk pakai jalan-jalan, kak. Pergi pejabat, pergi kedai kopi,
tengok wayang. Pakai kasut ni, semua boleh. Akak tak nak ke?”</p>


<hr>


<p>“Macam mana kau boleh terjebak dengan dua orang tu?” Kai ketawa
sehingga terkeluar air mata sepanjang dalam kereta. “Diorang tu memang
betul-betul <em>scammers</em> yang berbakat.”</p>
<p>“Diorang yang tolong hantar aku pergi hospital haritu.”</p>
<p>“Tolong ada makna tu.”</p>
<p>“Tak baiklah cakap macam tu. Kalau diorang takde, aku susah tau.”</p>
<p>“Aku <em>accident</em>, tak ada siapa pun tolong hantar pergi
hospital. Diorang memang betul-betul pedagang air liur.”</p>
<p>“Kau cakap je macam-macam kat sini, tapi kau beli juga tiket 150 tu?”
Lia menjeling Kai. “Dekat aku, diorang jual 300 tau!”</p>
<p>Ketawa Kai jadi semakin kuat, sikit lagi nak retak cermin pandang
belakang kereta Kai.</p>
<p>“Aku belilah, takut nanti kau keseorangan. Macam-macam pula kau kena
malam konsert tu karang.”</p>
<p>“Kau tau tak HAZMAT tu kumpulan apa?” Lia menyoal, ingin tahu.</p>
<p>“Tak. Kau?”</p>
<p>“Aku pun tak tahu. Aku tak ikut sangat perkembangan kumpulan
lelaki.”</p>
<p>Jawapan Lia membuatkan Kai memandangnya dengan gaya hendak mengusik.
“Kenapa? Kau ni lesbian ke?”</p>
<p>“Boo! Kalau aku lesbian, dah lama aku cari perempuan cantik-cantik
macam Alis,” Lia menjawab.</p>
<p>“Yalah, Alis tu memang <em>hot</em> gila kan. Mana nak cari perempuan
macam tu? Kena pergi luar negara je ada.”</p>
<p>Lia mencebik, tetapi matanya lebih dulu terpaku ke hadapan apabila
melihatkan kereta membrek secara mengejut. Seorang pejalan kaki yang
sedang melintas tumbang di hadapan kereta mereka. Lia tergamam sehingga
tidak sedar tangan Kai yang menghalang tubuhnya dari ke hadapan.</p>
<p>Kai mencabut tali pinggang keledar dan keluar dari kereta. Lia tidak
dapat bergerak dan memerhatikan gerak-geri Kai dari dalam kereta.
Kelihatan rakannya itu sedang membongkok untuk memeriksa keadaan pejalan
kaki tadi. Kenapa Kai tak bangun-bangun? Orang tu dah mati ke?</p>
<p>Lia akhirnya keluar dari kereta dan memeriksa keadaan mereka.
Kelihatan seorang lelaki usia pertengahan sedang terbaring di atas jalan
dan tidak sedarkan diri.</p>
<p>“Kai…” Lia memanggil nama Kai dengan nada ketakutan.</p>
<p>Kai meminta Lia bertenang. Dia mengangkat lelaki itu masuk ke dalam
kereta dan mereka bergerak pantas menuju ke hospital.</p>

<h1 id="bab-5-tragedi-malam-minggu">BAB 5: TRAGEDI MALAM MINGGU</h1>
<p.noindent>Ini kali kedua Lia menjejakkan kaki ke bahagian kecemasan hospital
dalam minggu ini. Mereka sedang menanti lelaki yang dilanggar kereta
mereka dirawat. Harap-harap tiada apalah yang terjadi dengan lelaki
tersebut.</p>
<p>Pintu wad terbuka dan seorang doktor perempuan keluar memanggil nama
Kai. Kedua-dua mereka segera menyahut dan bangun menghampiri doktor
tersebut.</p>
<p>“Keadaan dia baik saja. Dia ada sedikit trauma, dan dalam keadaan
mabuk tadi, menyebabkan dia tidak sedarkan diri.”</p>
<p>Doktor tersebut terus menerangkan dengan ringkas keadaan lelaki tadi
dan membenarkan mereka masuk untuk berjumpa dengannya. Lelaki itu
terbaring di atas katil dan membuka mata apabila menyedari kelibat
kedua-dua mereka.</p>
<p>“Encik—”</p>
<p>Lelaki itu tidak menjawab. Dia kelihatan tidak senang dengan mereka.
Marah mungkin—atau merajuk.</p>
<p>“Encik…” Lia melirik pada papan klip pesakit di hujung katil. “Dali.
Saya dan rakan ingin meminta maaf sebab melanggar encik. Kami tak
sengaja.”</p>
<p>“Macam mana kau boleh tak sengaja? Kau naik kereta! Aku jalan kaki!”
Encik Dali bangun dari pembaringan dan menengking mereka.</p>
<p>Pesakit dan pelawat di wad memandang mereka. Nasib baik bukan hari
<em>mood</em> tak baik, kalau tak pak cik ni pun aku tengking balik. Lia
terdetik di dalam hati.</p>
<p>“Kami akan buat laporan polis—”</p>
<p>“Tak payah! Aku nak seribu! Langsai semua!”</p>
<p>Kai mendekati lelaki itu. Suaranya perlahan, hampir berbisik. “Encik
Dali, saya faham pak cik marah. Tapi ini bukan salah kami. Pak cik
melintas jalan di laluan yang bukan lintasan pejalan kaki. Kami juga tak
bawa kereta dengan laju. Mungkin salah saya sebab berkhayal sedikit.
Tapi kami tak salah. Saya ada perakam di dalam kereta. Lagipun, saya
yakin pak cik tadi mabuk, bukan?”</p>
<p>“Kau nak ugut aku ke, setan? Aku boleh buktikan yang kau tak bagi
perhatian masa memandu. Kau sendiri mengaku yang kau berkhayal. Kau
tengah berborak-borak dengan perempuan tu kan? Kau rasa kau tak
bersalah?” Encik Dali tidak mahu mengalah.</p>
<p>“Kalau begitu, kita buat laporan polis!”</p>
<p>“Bagi aku seribu!”</p>
<p>“Tak boleh!”</p>
<p>“Kenapa?!”</p>
<p>“Saya tak ada seribu!”</p>
<p>“Saya ada!” Lia mencelah.</p>
<p>Kedua-dua lelaki berbeza peringkat umur itu memandang Lia dengan
pandangan berbeza. Kai berkerut dengan sedikit kemarahan, Encik Dali
seperti terliur mendengarkan seribu.</p>
<p>“Saya akan <em>transfer</em> kepada pak cik. Jangan risau. Kai, jom
kita balik.”</p>
<p>“Lia!”</p>
<p>Lia tidak mempedulikan Kai dan menarik jaket Kai untuk membawanya
keluar dari situ. Kai ingin melawan, namun akhirnya menurut saja tingkah
Lia.</p>


<hr>


<p>“Kau ada duit seribu?”</p>
<p>“Mestilah! Aku dah kerja lama dan hidup berjimat-cermat. Tengok baju
ni, aku pakai baju yang sama masa aku dekat universiti dulu.”</p>
<p>Kai memandang Lia dari atas ke bawah dan mengangguk. “Ya, aku rasa
aku pernah nampak baju ni.”</p>
<p>“Kalau kita lapor polis, mesti kita tak payah bagi dia seribu.”</p>
<p>“Tapi mungkin kita pun kena saman juga. Kau lah, bukan aku yang kena
saman. Aku selamatkan kau.”</p>
<p>“Bayar seribu untuk selamatkan aku? Terharunya!” Kai mengejek
Lia.</p>
<p>“Jangan nak sindir aku. Pulang balik seribu!”</p>
<p>“Ok! Tunggu lagi lima bulan, lepas aku dah kumpul duit.”</p>
<p>“Amboi! Boleh beli telefon mahal tiga bulan je. Takkan seribu ambil
masa lima bulan?”</p>
<p>Kai terdiam. Lia hairan. Eh, sentap ke?</p>
<p>Telefon berbunyi. Kai menjawab telefon.</p>
<p>Lia lega, ingatkan mamat ni merajuk.</p>
<p>“Siapa ni?” kedengaran suara Kai bertanya. “Hmm…” Kai menoleh ke arah
Lia.</p>
<p>“Hmm…baik.”</p>
<p>Perbualan tamat, Kai tersengih. “Kau nak tengok <em>band</em> aku
main tak malam besok?”</p>
<p>Kai begitu teruja membuatkan Lia rasa berat hati nak menolak.
Terpaksalah dia bersengkang mata di tempat kerja nanti.</p>
<p>“Nak!”</p>
<p>Kai menunjukkan ibu jari dengan tangan tergenggam. “Nampaknya aku
boleh pulang seribu kau lima bulan lagi awal.”</p>
<p>“Banyaknya kau dapat?”</p>
<p>“Entahlah. Itu aku agak-agak je.”</p>


<hr>


<p>Lia duduk di meja paling hadapan berseorangan. Tiada siapa di meja
tersebut, hanya sebotol soda dan gelas berisi ais di hadapannya. Kafe
berhampiran Universiti Kebangsaan Raiasia itu sering menjadi tumpuan
golongan muda yang ingin menyaksikan persembahan artis terkenal mahupun
yang baru bertapak. Malam ini, Lia dapat melihat rakannya sendiri
beraksi di atas pental kecil itu.</p>
<p>Lia terasa segan untuk menoleh ke belakang, dan dia hanya bermain
dengan telefon bimbitnya. Harap-harap malam ini dia tak terserempak
dengan dua <em>scammers</em> yang dia yakini merupakan hantu kerana
kerap kali muncul dalam hidupnya tanpa diundang.</p>
<p>“Kak Lia!”</p>
<p>Memang betul hantu!</p>
<p>Ana dan Baji menerpa Lia dan duduk di sampingnya. Walau terasa
sedikit jengkel, ada juga rasa bersyukur, sekurang-kurangnya dia tak
keseorangan di kafe malam itu.</p>
<p>“Kak Lia datang dengan Abang Kai ke?”</p>
<p>Ingat terus nama Kai. Lia rasa nak tergelak.</p>
<p>“Haah.”</p>
<p>“Abang Kai jemput kitorang!” Baji berkata dengan riang ria.
“Sebenarnya dia jemput Ana, saya ikutlah sekali.”</p>
<p>Ana tersenyum malu. Boleh tahan juga Kai ni. Dalam hati Lia ada
sedikit rasa pelik. Tak tahulah. Takkan cemburu? Ana ni comel kut. Muda
pula tu. Kulit pun halus dan mulus. Mungkin rasa kena belot kut, yang
pelik sangat ni? Kai tahu dia tak gemar ada budak-budak ni dekat dengan
dia, kenapa pula dia jemput datang sini? Mungkin dia tak jangka yang Ana
dan Baji akan nak duduk semeja dengan Lia tak?</p>
<p>Ah, sudahlah! Tak nak fikir! Patutlah Kai cakap Lia ni terlebih
banyak berfikir.</p>
<p>Apabila Lia kembali ke dunia nyata, Baji sedang bercerita tentang
video siaran langsung yang dibuat GUNG-HO malam tadi. Ana turut sama
rancak berborak melayan telatah artis idola mereka.</p>
<p>Persembahan Kai akhirnya bermula. Kai bermain gitar di belakang
<em>frontman</em> yang nampaknya sangat digilai Ana dan Baji. Diorang ni
memang sesiapa je diorang suka ke, asalkan kacak dan popular? OK,
sebenarnya, dia pun macam tu juga dulu. Sekarang, dah hampir berusia,
dah kurang perangai macam tu.</p>
<p><em>Frontman</em> yang dipanggil Baji sebagai Yumi itu ternyata
memiliki suara yang boleh disukai setelah beberapa kali dengar. Buat
masa ini, Lia tak suka. Tapi ada sesuatu yang unik tentang Yumi,
entahlah, adakah rambutnya yang kerinting, suaranya yang unik, atau
matanya yang nampak seperti nak tidur atau terlebih ambil dadah? Isyy,
tak baik bersangka buruk!</p>
<p>Ana tersipu-sipu sepanjang persembahan Kai, membuatkan Lia pun
tersenyum kecil melihatnya. Walaupun perbezaan umur tak sampai sedekad,
tapi terasa macam Ana anak sedara dia pula.</p>
<p>Penonton di sini tidak begitu bersemangat seperti yang biasa ditonton
di televisyen—mungkin kerana mereka tidak dibayar untuk menjadi
penonton—maka mereka mendapat sambutan seperti persembahan dari artis
lain. Lia tidak kenal langsung sesiapa artis sepanjang malam itu, tapi
dia memang tak begitu mengikuti perkembangan artis tempatan.</p>
<p>Sudah hampir pukul 12 malam, Lia sudah terasa mengantuk. Kai
mendekati meja mereka.</p>
<p>“Wah, hebatnya Abang Kai!” Baji bersorak secara perlahan supaya tidak
mengganggu penonton lain.</p>
<p>Ahli pasukan Kai yang lain turut datang ke meja mereka. Kai
memperkenalkan mereka semua. Akhirnya Lia dapat melihat Yumi dari dekat.
Mamat ni memang nampak lagi aneh dari dekat. Entah susuk apa dia pakai
yang membuatkan Lia tak boleh lepas dari memandangnya. Yumi nampak
sangat <em>cool</em>, kata Baji. Tidak ada sebarang emosi terpamer,
hanya secalit senyuman sinis kadang-kala diberi.</p>
<p>“Macam nak pengsan je aku tengok kau, Lia,” Kai ketawa melihat Lia
yang cuba menyembunyikan kuapnya.</p>
<p>“Aku balik dululah. Besok, pengsan aku kat tempat kerja karang,” Lia
berkata sambil melambai mereka. Akhirnya Yumi dan Lia bertentang mata.
Aneh-aneh.</p>
<p>Lia berjalan ke tempat menunggu bas. Rasa mengantuk membuatkan dia
mahu saja tidur di atas jalan. Ah, bosannya jadi tua! Kenapa penat
sangat?!!</p>
<p>Tin!</p>
<p>Satu hon kecil berbunyi. Lia menoleh ke kiri dan melihat sebuah
kereta mewah berwarna hitam di sebelahnya. Cermin tingkap diturunkan.
Tiada sesiapa! Hantu lagi?!</p>
<p>Oh, lupa bukan tempat duduk pemandu. Kepala pemandu terjengah dari
hujung. Lia menundukkan sedikit kepala supaya dapat melihat pemilik
kereta. Yumi!</p>
<p>“Naik bas ke?” Lia membalas, ya.</p>
<p>“Marilah saya hantar! Kai cakap rumah awak dekat Sungai Had. Saya pun
nak ke sana,” Yumi berkata.</p>
<p>Lia tidak boleh berfikir. Dia hanya pergi ke pintu kereta dan
berterima kasih kepada Yumi. Lia masuk dan duduk di dalam kereta sebelum
rasa kekok menjelma. Kenapa dengan aku ni?! Mamat ni aku tak kenal
langsung!</p>
<p>“Saya Yumi. Awak Lia kan?”</p>
<p>“Ya, saya Lia,” Lia membalas, segan. “Maafkan saya. Saya ngantuk
sangat.”</p>
<p>“Tak apa. Saya faham,” Yumi berkata.</p>
<p>Yumi membawa kereta dengan lembut, maksudnya perlahan. Sebab
selalunya orang rambut gondrong dan <em>rockers</em> macam dia ni mesti
bawa kereta macam haram, kan? Tak! Salah! Selalunya yang berpakaian
kemas, bercermin mata, berjawatan tinggi yang bawa kereta macam nak
bunuh diri sendiri dan orang lain.</p>
<p>Yumi tidak banyak bercakap sepanjang memandu, mungkin dia mahu
memberi ruang untuk Lia berehat.</p>
<p>Telefon Lia berdenting. Mesej dari Kai masuk. “Dah sampai rumah?”</p>
<p>“Belum. Kawan kau tumpangkan aku. Si gondrong tu.”</p>
<p>“Haha. Ok.”</p>
<p>Lia meletak telefon di dalam begnya dan melentokkan kepala ke cermin
kereta. Yumi memandangnya dan tersenyum.</p>
<p>“Awak kerja apa ni, penat sangat?” Yumi ketawa kecil.</p>
<p>“Saya kerja pejabat je. Tapi, saya kurang bersenam sejak akhir-akhir
ni. Jadi, sangat penat sekarang,” Lia menjelaskan, sedikit malu. Entah
kenapa dia menyebut tentang perihal dirinya yang tak suka bersenam. Dan
kenapa ‘kurang bersenam sejak akhir-akhir ini’? Dari awal dulu pun, bila
pula dirinya suka bersenam?</p>
<p>“Mungkin kita boleh bersenam bersama. <em>Jogging</em> di Sungai Had
ke?” Yumi memberikan cadangan.</p>
<p>Ah, sedapnya suara dia bila bercakap! Tak macam bila dia nyanyi.
Suara percakapannya begitu tenang dan mendayu-dayu. Terasa nak tidur
pula.</p>
<p>Mereka hampir sampai ke kawasan perumahan Lia.</p>
<p>“Saya sebenarnya kena makan ubat malam ni. Tapi saya lupa. Air pun
tak ada,” Yumi berkata.</p>
<p>“Habis tu, macam mana?”</p>
<p>“Saya singgah kedai sekejap la, beli air. Kena makan sikit juga.”</p>
<p>“Takpelah, dekat rumah saya pun boleh minum air. Awak tunggu sekejap,
ya.”</p>
<p>Yumi memberhentikan kereta di hadapan apartment Lia. Dia bercadang
menemani Lia naik ke atas, dan Lia membiarkan saja. Dalam lif, telefon
Lia berdering. Ah, Kai! Kau nak apa pulak ni? Ana cekik kau ke minta
duit?</p>
<p>Lia tidak menjawab panggilan tersebut. Namun Kai tidak berputus asa,
dan akhirnya Lia mengalah. Sambil bergelut dengan beg untuk mencari
kunci di hadapan pintu rumahnya, Lia menjawab panggilan Kai.</p>
<p>“Kenapa sayang?”</p>
<p>“Lia…kau dah sampai rumah ke?” Kai bunyi seperti terdesak.</p>
<p>“Dah. Kenapa?”</p>
<p>Kai menghembus nafas lega. “Ok lah kalau macam tu.”</p>
<p>“Ok…” Kunci rumah Lia terjatuh. “Yumi…” Lia memanggil nama Yumi tanpa
sebab.</p>
<p>Yumi membongkok untuk mengambil kunci tersebut.</p>
<p>Lia mematikan panggilan telefon setelah menyumpah Kai dalam hati.
Sibuk telefon orang banyak kali.</p>
<p>Yumi memulangkan kunci kepada Lia. Lia tersenyum dan membuka pintu
rumahnya.</p>
<p>“Sekejap, saya ambil air,” Lia berkata dan berlari masuk. Sekotak air
mineral di lorong pintu masuk diterpa Lia. Dia mengambil sebotol kecil
air dan kembali ke pintu untuk menyerahkan kepada Yumi Gondrong.</p>
<p>Telefon berbunyi lagi. Memang kali ini dia akan maki Kai. Yumi
menepis telefon dari tangan Lia dan menolak Lia masuk ke dalam rumah.
Lia sedikit terpempan tetapi apabila dia memandang mata Yumi, dia
menyedari kegilaan lelaki ini mula terserlah.</p>
<p>Naluri pertama Lia sudah semestinya hendak menjerit, namun tiada
suara yang terkeluar dari anak tekaknya. Yumi juga sudah menutup rapat
pintu rumahnya. Kedua-dua tangannya dipegang kuat oleh Yumi. Dia
menendang kaki Yumi. Tiada reaksi, hanya mulutnya sedikit terpeleot
menahan sakit.</p>
<p>Semuanya berlaku dalam sekelip mata, mungkin hanya beberapa saat.
Tangan kanan Yumi menyeluk saku seluarnya dan mengeluarkan penyepit
kecil. Lia melihat penyepit itu seperti mahu dicucuk ke matanya dan dia
segera memejamkan mata. Kesilapan besar apabila dia merasakan kesakitan
di bahagian keningnya dan didapati bulu keningnya dicabut
sewenang-wenangnya.</p>
<p>Dia membuka mata dan tangannya dilepaskan Yumi. Lelaki gila itu
sedang memasukkan bulu keningnya dan penyepit kecil di dalam satu
plastik jernih dan melipatnya dengan kemas. Yumi berlari keluar dari
rumah Lia secepat mungkin.</p>

<h1 id="bab-6-surat-saman">BAB 6: SURAT SAMAN</h1>
<p.noindent>Lia menekap keningnya dengan tisu untuk menahan darah dari terus
mengalir keluar. Loceng berbunyi. Mungkin Kai. Lia membuka pintu dan
terkejut melihat Kai bersama Ana dan Baji di hadapan pintu rumahnya.
Mereka masuk tanpa diundang dan terus menerpa Lia.</p>
<p>“Kak Lia!” Ana dan Baji separuh menjerit. “Kak Lia ok tak?”</p>
<p>Lia mengangguk sebanyak-banyaknya. Tangannya masih di kening
membuatkan mereka sedikit musykil.</p>
<p>“Luka ke? Dia buat apa kat kau, Lia?!” Kai meninggikan suara.</p>
<p>“Aku tak tahu sebenarnya apa yang dia buat dekat aku,” Lia berkata
sambil kembali duduk ke sofa. Badannya terasa lemah kerana terlalu
banyak stimulus yang tidak diperlukan.</p>
<p>“Kau kena lapor polis,” Kai memandang Lia dengan penuh risau.
Tangannya sudah pun mencapai telefon seperti mahu menelefon
seseorang.</p>
<p>“Aku penatlah. Aku nak tidur,” Lia merengek. Ana duduk di sebelah Lia
dan memegang lengan Lia. Apehal budak ni, gelilah. Lia cuba mengawal
ekspresi mukanya.</p>
<p>“Kita kena pergi sekarang. Nanti dah lama sangat, polis tak nak buat
laporan,” ujar Ana.</p>
<p>“Itu bukan untuk kemalangan ke?” Lia membalas. Dia sangat malas untuk
bangun dari sofa atau keluar dari rumah.</p>
<p>“Rehatlah. Nanti kita pergi lapor polis,” Kai akhirnya mengalah. “Ana
dan Baji boleh bermalam di sini. Kau sorang kan?”</p>
<p>Berderau darah Lia mengenangkan dua <em>scammers</em> itu akan
menemaninya tidur di rumahnya. Besok bangun tidur licin agaknya satu
rumah kerana semua barang dilelong keluar.</p>
<p>“Abang aku balik kut. Dia <em>outstation</em> di Sula sekarang ni,”
Lia terus menjawab apabila teringat dia bukan anak tunggal.</p>
<p>“Berapa umur abang Kak Lia?” Baji menyoal, selamba.</p>
<p>Lia bukan pura-pura tidak tahu, dia memang dah lupa. “Entahlah. Lebih
30.”</p>
<p>Muka Baji berubah sedikit monyok. Dia sendiri nak jejak umur 30,
kenapa pula abang dia boleh jadi lagi muda? Lia geli hati melihat reaksi
Baji.</p>


<hr>


<p>Malam itu Lia tidak boleh tidur walaupun dia rasa dirinya terlalu
letih. Mungkin keletihan kerana darah mengalir terlalu laju. Matanya
terkelip-kelip memandang siling. Sudah beberapa kali dia berpusing ke
kiri dan ke kanan untuk mencari tempat tidur yang selesa.</p>
<p>Wajah Yumi terlukis di siling. Lia segera bangun dan berlari untuk
menghidupkan suis lampu bilik. Dadanya sedikit berdebar-debar. Lia
keluar ke dapur untuk mengambil segelas air. Sejuknya air ni. Tengok TV
malam-malam pasti boleh lupakan muka Yumi yang menyeramkan itu.</p>
<p>TV dihidupkan. Pop!</p>
<p>Gelap.</p>
<p>Menjerit atau tidak menjerit? Itu persoalannya. Lia terus berlari ke
pintu rumah dan cuba membuka kunci dengan tergesa-gesa. Tolonglah pintu!
Kenapa kau terlalu selamat? Akhirnya dapat juga dia membuka pintu
rumahnya.</p>
<p>Namun koridor luar tidak gelap. Terang dengan lampu kalimantang. Lia
tidak berani masuk kembali ke dalam rumah.</p>
<p>Dia terduduk di depan pintu rumahnya. Menunggu waktu pagi. Sekarang
pun dia tidak tahu sudah pukul berapa. Rasa mengantuk datang kembali
namun dia tidak mahu kembali ke dalam rumah. Lia dapat merasakan dirinya
terlentok beberapa kali di hadapan pintu.</p>
<p>Apabila Lia tersedar, matahari sudah pun terang. Tapi bukan itu yang
membuatkan dia terjaga, tetapi seorang lelaki mengejutkannya untuk
memberinya surat. Lia mengucapkan terima kasih, mengepit sampul surat
bersaiz A3 itu dan masuk ke dalam rumahnya kembali. Dia menguap dan
badannya mula terasa sakit dan keletihan. Lia meneguk secawan air di
dapur, matanya tertancap pada sampul surat berwarna coklat itu.</p>
<p>Jarang dia mendapat surat sebegitu. Lia mencapai surat tersebut dan
membukanya.</p>
<p>AKU KENA SAMAN?!!</p>
<p>Lia menjerit seorang diri di dalam apartmentnya apabila terasa ada
orang berlari masuk ke dalam rumahnya.</p>
<p>“Kenapa? Kenapa? Kau ok tak?” jirannya sudah pun muncul di
hadapannya. Chichi dengan tuala berbungkus di kepalanya dan topeng muka
membuatkan jeritan Lia semakin kuat.</p>
<p>Setelah dia mendapati rakannya yang berdiri di hadapannya dan
bukannya hantu, Lia kembali tenang. “Kuat sangat ke aku jerit?”</p>
<p>“Iya. Dan pintu rumah kau terbuka. Aku ingatkan ada perompak masuk
rumah kau,” Chichi membalas.</p>
<p>“Bukan. Sebenarnya. Iya.”</p>
<p>“Hah?” Chichi tercengang.</p>
<p>“Malam tadi ada orang gila masuk rumah aku, cabut kening aku.”</p>
<p>“APA DIA?!” Chichi mendekati Lia dan memeriksa kening Lia. Tangannya
menyentuh kening kiri Lia.</p>
<p>Lia berundur sedikit kerana terkejut dan sakit. “Ow.”</p>
<p>“Ooops…maaf. Kenapa dia ambil kening kau?”</p>
<p>“Entah. Dia masukkan dalam satu beg plastik kecil yang jernih. Macam
polis ambil bukti di tempat jenayah,” Lia berkata.</p>
<p>Kening Chichi berkerut-kerut, hairan atau menahan sakit buat Lia
apabila membayangkan kening sendiri dicabut.</p>
<p>“Surat apa pula tu?”</p>
<p>“Aku kena saman.”</p>
<p>“Saman? Saman malu? Kau hina siapa dekat internet?” Chichi gelak
sendiri. “Peminat-peminat Gung-Ho saman kau ke sebab kau cakap muka Z
plastik?”</p>
<p>“Tak. Bukan kau ke?”</p>
<p>“Oh ya. Aku kena serang dengan peminat diorang. Tapi belum ada yang
saman aku. Siapa saman kau?”</p>
<p>“Ada seorang pak cik ni. Aku dan kawan aku bawa kereta, terlanggar
dia. Lepas tu dia nak saman pula.”</p>
<p>“Kenapa bukan polis yang saman?”</p>
<p>“Aku tak tahulah.”</p>
<p>“Kau ni semua tak tahu,” Chichi duduk di sofa rumah Lia. “Apa yang
kau tahu.”</p>
<p>Kadang-kadang Lia terasa nak tumbuk saja rakannya itu. Tapi
membayangkan dia baru kena saman walau bukan dia yang bawa kereta,
mahupun mereka yang bersalah kerana melintas jalan sesuka hati, dia rasa
bersabar perkara terbaik yang patut dilakukannya kini.</p>
<p>Lia duduk berhampiran Chichi.</p>
<p>“Aku nak ambil MC hari ni.”</p>
<p>“Sebab kening kau terluka?” Chichi gelak dan Lia ikut sekali.</p>
<p>“Yalah. Aku tak cukup tidur malam tadi.”</p>
<p>“Ok. Telefonlah bos kau.”</p>
<p>“Aku tunggu dia telefon aku.”</p>
<p>Chichi dan Lia duduk melepak di ruang tamu sehingga waktu yang
ditetapkan.</p>

<h1 id="bab-7-menjejak-encik-dali">BAB 7: MENJEJAK ENCIK DALI</h1>
<p.noindent>Kai membaca surat saman tersebut dengan teliti tanpa begitu
memahaminya. Lia duduk di luar kafe kegemarannya, menghirup kualiti
udara yang dilaporkan 45 itu. Coklat ais dihirup sesekali menghilangkan
rasa jemu menunggu Kai habis mengkaji.</p>
<p>“Kau tak ada peguam?” Kai menyoal, serius.</p>
<p>Lia menggeleng. Kai segera mencapai telefonnya dan menaip
sesuatu.</p>
<p>“Kau ada peguam?” Lia menyoal kembali.</p>
<p>“Tak.”</p>
<p>Kai tidak menghiraukan Lia buat seketika, sibuk dengan telefonnya.
Lia mengambil surat saman tersebut dan membeleknya seketika, untuk
menghilangkan kejanggalan di tempat awam. Kai meletakkan telefonnya
kembali. Dia tersenyum kepada Lia apabila melihat Lia memandangnya.</p>
<p>“Dah dapat maklumat tentang saman ni?”</p>
<p>“Oh, tak. Tadi, ada mesej dari kawan,” Kai tersipu-sipu.</p>
<p>“Ana?” Lia menyoal dengan rasa aneh menyelinap dalam hatinya. Aku tak
cemburu, ok! Aku tak kisah pasal budak tak cukup umur tu dengan Kai!
Arghh, tolonglah faham!</p>
<p>Kai menggosok belakang lehernya. Entah apa yang dia malu sangat.
“Hmm…” Itu saja balasannya.</p>
<p>“Kenapa aku yang kena saman? Sedangkan aku tak bawa kereta?” Lia
meluahkan rasa kelat tanpa sebab. Selalunya dia akan pendam saja rasa
tidak adil. Tapi bila mengetahui Kai dan Ana berbalas-balas mesej,
terasa kelat dan pahit pula hatinya.</p>
<p>Kai kelihatan terkesan dengan soalan Lia yang dia ketahui sememangnya
bukan soalan. Satu kenyataan yang sepenuhnya rasa tidak puas hati. Tapi,
dalam masa yang sama, dia sedikit lega bukan dirinya yang disaman.</p>
<p>“Kau kena telefon peguam. Dia tulis sini, dalam masa 14 hari.”</p>
<p>“Kalau tak pergi, macam mana? Banyak pula tu, lebih 300 ribu.”</p>
<p>“Sebenarnya Ana kerja sambilan dekat firma guaman.”</p>
<p>“Sambilan?”</p>
<p>“Dia belajar kan sekarang, sebab tu buat kerja sambilan.”</p>
<p>“Dia cakap dengan aku—” kata-kata Lia termati. Lantaklah, kalau dah
namanya <em>scammer</em>, kenapa nak dipertikai kenyataannya.</p>
<p>Kai menanti sambungan kata-kata Lia, tapi tidak mahu menekannya,
walau hatinya ingin tahu benar.</p>
<p>“Tanyalah dia, apa boleh buat?” Lia menyoal dengan rasa jengkel.
Isyy, kawal sikit diri tu. Dia memarahi dirinya sendiri. Macam
budak-budak tak cukup umur.</p>
<p>“Aku tengah tanya. Banyak juga dia jelaskan ni. Kau memang kena pergi
mahkamah, kalau tak kau kena bayar saman tu. Kalau tak mampu, boleh fail
kebankrapan, sebab lebih 100 ribu kan.”</p>
<p>Ternganga Lia mendengarkannya. Tak ada satu perkataan pun dia suka
dengarkan dalam penjelasan Kai itu.</p>
<p>“Aku rasa aku nak pergi jumpa pak cik ni. Kita dah bagi dia seribu
kut, kenapa dia nak saman kita lagi?”</p>
<p>“Dia saman kau,” Kai cuba mengusik, namun menundukkan kepala setelah
melihat wajah Lia yang masam. “Aku tak rasa jumpa dia satu tindakan yang
baik. Tapi, mungkin kita patut minta penjelasan dari dia.”</p>


<hr>


<p>Rumah Encik Dali terletak di pinggir bandar, di satu bangunan yang
sedikit usang. Kawasan perumahan itu juga nampak sudah lama, mungkin
lebih 40 tahun sudah terdiri. Mereka menaiki tangga ke tingkat lima
memandangkan tiada kemudahan lif disediakan di bangunan itu.</p>
<p>Setelah mengesahkan rumah bernombor 34 itu, pintu rumah diketuk.
Mereka menunggu seketika sebelum mengetuk kembali. Masih belum ada
jawapan. Tingkat tersebut sedikit sunyi, seperti rumah berhantu. Seram
pula Lia apabila ada terlintas perkara sebegitu dalam fikirannya.</p>
<p>Kai rasa tidak sabar dan mula mengetuk pintu rumah Encik Dali dengan
kasar. Jirannya keluar dari rumah dan memandang mereka berdua dengan
wajah berkerut.</p>
<p>“Dia tak ada di rumah, agaknya,” wanita hampir baya dengan mereka itu
berkata dengan penuh jengkel. Anak kecilnya keluar dari rumah dan
mengejek-ejek Kai dan Lia. Eh, tumbuk kang, Lia terdetik dalam hati.</p>
<p>“Ok. Maaf, ya,” Lia membalas dan terus mengajak Kai berlalu dari
situ. Namun Kai enggan.</p>
<p>“Bila dia balik?”</p>
<p>“Mana saya tahu.”</p>
<p>“Kalau macam tu, diam-diam jelah dalam rumah,” Kai membalas dengan
kasar.</p>
<p>Lia meminta Kai bersabar. Wanita itu menjegilkan matanya dan terus
meninggikan suara. “Jangan ganggu orang lain! Kamu berdua orang luar
jangan kurang ajar sangat.”</p>
<p>“Ok, kami minta maaf. Kami ada urusan penting dengan Encik Dali, jadi
kami akan tunggu di sini, tanpa ganggu sesiapa,” Lia cuba untuk
menjernihkan kembali keadaan.</p>
<p>Wanita itu nampaknya masih meluap kemarahannya. Setelah beberapa
ketika, dia menarik anaknya masuk ke dalam rumah dan menghempas pintu
rumahnya sendiri. Lia tidak cuba untuk memarahi Kai tentang apa yang
terjadi. Entah kenapa Kai naik angin, dia tak tahu.</p>
<p>“Mungkin kita patut tinggalkan nombor telefon di sini.”</p>
<p>“Aku akan tunggu sampai malam di sini,” Kai membalas. Lia hairan
dengan sikap Kai yang tiba-tiba bersemangat pada petang itu.</p>
<p>Langit mula memerah di ufuk langit, waktu senja bakal menjelma. Lia
memandang Kai yang kelihatan begitu serius untuk menanti sehingga waktu
malam. Tapi Lia tidak suka berada di luar rumah pada waktu seperti ini.
Terasa kesayuan dan keletihan, seperti sewaktu dia kecil dia sering
menangis pada ketika ini. Mungkin walau sebagai seorang anak kecil, dia
dapat merasakan kepenatan yang dihadapi ibunya apabila baru pulang dari
kerja.</p>
<p>“Kita datang besok sajalah. Mungkin dia memang tak balik rumah.”</p>
<p>“Kita tunggu je lah. Kalau dia tak balik rumah, dia tidur mana malam
ini?”</p>
<p>Beberapa minit kemudian, datang seorang wanita pertengahan umur
menghampiri rumah tersebut. Wanita itu memandang mereka dengan penuh
curiga, Lia cuba memberikan senyuman untuk mengelakkan ketegangan.
Namun, wanita itu tidak begitu terkesan. Dia mengeluarkan kunci rumah
dan masih memandang kedua-dua orang muda itu. Apabila mereka masih tidak
berganjak, pandangan matanya yang curiga bertukar menjadi api
kemarahan.</p>
<p>“Apa kalian berdua buat di sini?”</p>
<p>“Kami nak jumpa Encik Dali,” Kai membalas dengan pantas.</p>
<p>“Apa urusan kamu dengan dia?”</p>
<p>“Dia saman kawan saya,” Kai menjawab lagi dengan selamba.</p>
<p>Wanita itu tidak membalas, seperti mahukan penjelasan lanjut. “Dia
nak saman lebih 300 ribu.”</p>
<p>“Saya dah bagi dia duit seribu,” Lia mencelah.</p>
<p>Wanita itu mula tercengang, terlalu banyak maklumat untuk diproses
barangkali. “Kenapa dia nak saman kamu? Kenapa kamu bagi dia
seribu?”</p>
<p>“Dia melintas jalan dan kereta kami hampir terlanggar dia. Tapi kami
memang betul tak langgar dia!” Kai berkata sambil mengangkat tangannya,
hampir-hampir mahu bersumpah.</p>
<p>“Kenapa tak lapor polis?”</p>
<p>“Encik Dali tak mahu lapor polis. Jadi kami biarkan saja. Tak tahu
pula dia akan saman sebanyak itu.”</p>
<p>“Ini bukan masalah saya.”</p>
<p>“Habis tu, kenapa mak cik tanya banyak sangat soalan?” Kai
meninggikan suara, Lia menarik baju kemeja kotaknya.</p>
<p>Wanita itu naik angin apabila dimarah oleh pemuda yang jauh lebih
muda darinya. “Kau pergi dari sini! Kalau kau tak pergi, aku panggil
polis!”</p>
<p>Lia terus menarik Kai pergi dari rumah itu, namun Kai terlalu berat
untuknya. “Kami tak akan pergi selagi kami tak dapat jumpa Encik
Dali.”</p>
<p>“Saya nak pergi,” Lia berkata dengan tergesa-gesa.</p>
<p>Wanita itu tidak menghiraukannya. Perhatiannya hanya tertumpu pada
Kai. “Kau ni...bukan ke pesakit Dr Johan? Dia tu kawan anak aku.”</p>
<p>Muka Kai serta-merta berubah mendengarkan nama doktor tersebut. Lia
mula rasa tidak selesa, macamlah beberapa minit sebelum ini suasana
begitu nyaman.</p>
<p>“Mak cik jangan nak merepek. Saya sihat. Mak cik tersilap orang.”
Kata-kata Kai membuatkan Lia curiga.</p>
<p>Wanita itu mencebik dan masuk ke dalam rumah lalu menghempas pintu
rumahnya. Lagi lima tahun roboh bangunan ini kerana penduduknya yang
gemar menghempas pintu.</p>

<h1 id="bab-8-kenangan-ana">BAB 8: KENANGAN ANA</h1>
<p.noindent>Mungkin Kak Lia tidak mengingatinya, Ana pun tidak ingat akan Kak Lia
ketika sekolah. Tapi dia sangat ingat akan Kai. Sewaktu dia di sekolah
rendah, Kai sudah pun di sekolah menengah. Kai bukan seorang lelaki
budiman seperti sekolah. Waktu sekolahnya sering dihiasi dengan masalah
disiplin dan sering membuli pelajar lain. Entah kenapa Kai dan Kak Lia
berkawan rapat, sedangkan mereka memiliki personaliti yang sangat
berbeza.</p>
<p>Tayar basikal biru itu Ana perhatikan bersama rakan-rakannya. Mereka
mahu membiarkan saja memandangkan tiada apa yang boleh dilakukan. Bola
takraw yang disepak mereka dikuis Ana dan dia membawanya kembali ke
gelanggang. Walaupun baru berusia 9 hingga 12 tahun, tapi mereka sudah
boleh melompat-lompat bermain takraw.</p>
<p>“Hoi! Siapa punya kerja!” jeritan pemilik basikal biru itu kedengaran
dari gelanggang. Semuanya gerun mendengarkannya. Ana sendiri menggigil
kerana dia yang menyepak bola itu sehingga terkena tayar basikal
tersebut.</p>
<p>Tiada siapa yang berani membalas membuatkan pelajar lelaki sekolah
menengah itu menjadi lebih berang. Dia menghampiri kawasan permainan
pelajar-pelajar sekolah rendah itu bersama basikalnya. Rakan-rakannya
juga turut sama mendekati.</p>
<p>“Kau eh?” Kolar baju seorang budak lelaki direnggut remaja tersebut
membuatkan budak lelaki itu menjerit meminta maaf.</p>
<p>“Abang Kai! Bukan dia!” seorang lagi budak lelaki dengan beraninya
bersuara. “Dia yang buat!” Namun telunjuknya mengarah kepada Ana
membuatkan Kai dan rakan-rakan menoleh ke arah budak perempuan yang
sedang dalam ketakutan.</p>
<p>“Kenapa kau rosakkan basikal aku?” jerkah Kai dengan penuh
samseng.</p>
<p>“Err… err…” Ana tergagap-gagap. Tanpa berfikir panjang, dia terus
berpusing dan melarikan diri dari situ.</p>
<p>“Hoi! Kau jangan lari! Siap kau!” Kai menjerit dan berlari mengejar
Ana yang nampaknya ada bakat dalam acara balapan larian.</p>
<p>Apabila Ana sudah tiba di kedai makan milik bapanya dia hampir
melanggar salah seorang pelanggan yang sedang makan. Ibunya yang berada
di belakang kaunter terus memarahinya. Ana meminta maaf sekali imbas
sebelum berlari terus ke dapur dan bersembunyi di sana. Tidak lama
kemudian, Kai dan rakan-rakannya tiba ke kedai mereka.</p>
<p>“Nak makan apa?” ibu Ana bertanya dengan mesra.</p>
<p>Kai yang terasa marah tidak membalas. Bapa Ana datang dan menyapa
mereka. Wajah garang bapa Ana membuatkan remaja-remaja lelaki itu
sedikit gerun dan kemarahan mereka mula mengendur.</p>
<p>“Kami nak balik,” balas Kai perlahan.</p>
<p>Bapa Ana hairan dengan kelakuan mereka namun membiarkan saja. Dia
berjalan ke dapur dan melihat anak perempuannya sedang duduk di bawah
meja.</p>
<p>“Ana! Kenapa dengan kau ni?”</p>
<p>“Ana nak berehat,” Ana membalas.</p>
<p>“Naik ataslah, kalau tak nak tolong dekat sini,” bapa Ana
memarahinya.</p>
<p>Ana keluar dari dapur perlahan-lahan. Apabila melihat Kai dan
rakan-rakannya sudah pun pergi, dia keluar cepat-cepat untuk menaiki
tangga ke rumahnya. Belum sempat dia naik ke atas, dia disergah oleh
Kai. Ana menjerit sekuat hati dan berlari pergi dari blok kedai bapanya
dan ke jalan raya, menuju ke arah taman permainan di hadapan jalan. Kai
mengejar si kecil itu.</p>
<p>“Apa masalah ni? Kenapa kau kejar anak aku?” suara bapa Ana
menghampiri mereka.</p>
<p>Ana terasa lega.</p>
<p>“Dia rosakkan basikal saya!” Kai membalas dengan penuh kemarahan.</p>
<p>“Ana?” bapa Ana menyoalnya. Matanya serius membuatkan Ana terasa
takut kepada bapanya pula.</p>
<p>“Ana tak sengaja.”</p>
<p>Loceng pintu berbunyi sekali, menandakan ada pelanggan masuk. Ana
mengangkat muka dan melihat Kai di pintu kafe. Setelah bapanya meninggal
dunia, kakaknya menukar perniagaan kedai makan mereka kepada kafe. Lebih
selesa juga bagi Ana, sekurang-kurangnya ada penghawa dingin di dalam
kedai. Kai menghampiri Ana yang berada di meja yang dikhaskan untuk staf
kafe.</p>
<p>“Apa menu istimewa hari ni?” soal Kai, menarik kerusi dan duduk
bertentangan dengan Ana.</p>
<p>Ana tersipu-sipu bila Kai datang mendekat. Dia tahu Kai sangat kacak,
tapi dia terlupa sendiri betapa kacaknya lelaki itu apabila berhadapan
sebegini. Dalam hatinya, tak henti-henti zikir,
“<em>Handsome</em>nya.”</p>
<p>“Ana? Dekat London ke?” Kai mengusik Ana apabila melihat Ana seperti
sedang berkhayal.</p>
<p>Ana tersengih-sengih, membetulkan kembali penampilannya tanpa dia
sedari. “Macam mana dengan Kak Lia?”</p>
<p>“Kami tengah cari En Dali tu—”</p>
<p>“Ana rasa itu bukan pilihan yang bijak. Lebih baik Kak Lia lantik
seorang peguam untuk uruskan hal ni. Lagipun, dia dah perlu ke mahkamah
kan, sebab itu writ saman,” Ana memotong kata-kata Kai. Dia tak mahu
sesuatu yang buruk terjadi pada Kai dan Kak Lia—lebih-lebih lagi
Kai—sekiranya mereka bertemu muka dengan lelaki tua itu.</p>
<p>“Nanti Kai cakap dengan Lia lah,” Kai berkata dengan sedikit
keluhan.</p>
<p>“Kenapa mengeluh? Kai ni <em>kawan</em> yang baik. Sentiasa ada
bersama orang yang memerlukan pertolongan Kai,” Ana cuba memujuk Kai.
Walau dia sendiri hairan kenapa Lia yang disaman sedangkan Kai yang
memandu, tapi dia takkan menjolok sarang tebuan, sudah Kai terselamat,
jangan dicari masalah.</p>
<p>“Apa maksud <em>kawan</em>?”</p>
<p>“<em>Kawan</em>. Kak Lia dan Kai rapat kan dari dulu?” Ana berkata,
separa serius. Intonasinya cuba dikawal supaya tak berbunyi seperti
orang gila yang cemburu.</p>
<p>“Tak pun. Kami kawan biasa-biasa saja.” Jawapan Kai tidak memuaskan
hati Ana, tapi dia tidak mahu dilabel Kai sebagai penyibuk lalu dia
membiarkan saja buat masa ini.</p>
<p>Kapucino panas yang dipesan Kai dihidang oleh staf Ana bersama roti
liuk-liuk yang dibikin oleh Ana sendiri. Ana menunggu Kai memuji roti
yang dibuatnya itu, maka dia menunggu Kai menghirup kapucino tersebut
seperti pelakon iklan sedang memandang kekasihnya minum air.</p>
<p>“Ahhhh!!!” Ana menjerit apabila dirasakan tangannya melecur.
Betul-betul melecur. Air matanya menitik.</p>
<p>Kantin sekolah menjadi saksi penderitaannya. Dia melihat Kai sedang
ketawa terbahak-bahak bersama kuncu-kuncunya apabila menuang air teh
panas ke padanya. Habis basah mee goreng yang sedang dimakannya, juga
lengan bajunya dan beg yang diletak di atas meja. Ana menangis seperti
budak kecil—kerana dia memang budak kecil.</p>
<p>Pelajar-pelajar lain yang turut berada di kantin pada petang itu
memandang saja mereka. Tiada yang mahu masuk campur. Rakan-rakan Ana
juga tidak berani mahu melakukan apa-apa.</p>
<p>“Ini balasannya sebab rosakkan basikal aku!” Kai berkata dengan
puas.</p>
<p>Ana masih menangis kerana tangannya terasa sangat sakit. Jauh di
sudut hatinya dia pun hairan kenapa dia duduk di situ menangis saja.
Mungkinkah tangannya terpaksa dipotong jika terlalu lama dibiarkan
sebegitu?</p>
<p>Seorang guru sekolah menengah datang menghampiri. Guru lelaki itu
mengherdik Kai dan rakan-rakannya yang berbaju seragam bola sepak
sekolahnya. Dia menyuruh mereka kembali ke padang untuk terus menonton
pertandingan yang sedang berlangsung. Dia melihat keadaan Ana dan
menggeleng-gelengkan kepalanya.</p>
<p>“Sedap kapucino ni,” Kai memuji. Ana automatik jadi masam mukanya,
tetapi serta-merta mengawal mimik mukanya dan menampakkan senyuman
manis.</p>
<p>“Yeke?” lesung pipit Ana melihatkan seolah-olah dia sangat ikhlas
dipuji begitu.</p>
<p>“Pandai staf Ana buat,” Kai menyambung.</p>
<p>Ana cuba menahan mukanya dari berubah tegang. “Makanlah roti ni, saya
yang buat.” Terdesak untuk mendapat pujian, Ana menyuakan roti liuk-liuk
itu ke muka Kai.</p>
<p>Kai mengundur sedikit, tidak sangka lapar disorongkan roti. Dia
mengambil roti itu dan memakannya. Kai mengangguk-ngangguk dan tersenyum
kecil. “Hmm…” Ana puas hati. Mesti sedap kan?</p>
<p>Kai terus memakan roti tersebut. Dia berdehem seketika dan bertanya
kepada Ana, “Hujung minggu ni, Kai ada uruskan satu konsert kecil untuk
kumpulan R-Pop perempuan. Ana nak pergi ke?”</p>
<p>“Kumpulan apa?” Ana bertanya dengan mata bersinar seperti cahaya
bulan purnama.</p>
<p>“5 Angry Girls,” Kai menjawab. Roti sudah pun diletakkan kembali di
atas meja.</p>
<p>“5AG!! Nak!” Ana menjerit keriangan, Kai ketawa dan memintanya
memperlahankan sedikit suaranya.</p>
<p>Bukan masalah itu kedai keluarga Ana, maka dia boleh menjerit sesuka
hati. Tapi ada beberapa remaja sudah pun bangun dari tempat duduknya dan
menghampiri meja mereka.</p>
<p>“Ada lagi ke tiket untuk konsert 5AG tu?”</p>
<p>Remaja yang mengerumuni Kai mula merayu supaya mereka juga dapat ke
konsert tersebut. Kai memandang Ana yang kelihatan serba-salah dan
sedikit takut.</p>
<p>Kai yang tinggi itu berdiri di hadapan Ana yang sedang duduk
kelihatan begitu kecil berbanding dirinya. Ana menundukkan kepala dan
matanya sudah pun pedih menahan air mata dari menitik.</p>
<p>“Kenapa kau bagitahu semua orang?” ketus Kai.</p>
<p>Ana tersentak. Akhirnya air matanya menitik juga.</p>
<p>“Kau memang suka nak malukan aku eh?”</p>
<p>“Kenapa diam?”</p>
<p>“Bisu?”</p>
<p>Satu demi satu herdikan Kai menjadikan Ana lemah dan dia menangis
teresak-esak.</p>
<p>“Kai, dahlah tu. Dia kan budak lagi, kenapa kau nak buat macam tu kat
dia?” rakan Kai cuba menyabarkannya. Dia menarik Kai pergi dan
membiarkan Ana sendirian.</p>
<p>Ana bukan sendirian pada awalnya. Tapi sejurus melihat Kai datang,
mereka sudah pun lari bertempiaran meninggalkan Ana seorang diri.</p>
<p>“Maafkan saya, ini perbualan peribadi kami berdua. Awak semua patut
tinggalkan kami berdua,” Ana akhirnya bersuara keras.</p>
<p>Remaja-remaja perempuan yang mengelilingi mereka itu tercegat
mendengarkan kata-kata Ana. Ada yang beransur pergi, ada yang memandang
Ana dengan jengkel.</p>
<p>“Saya memang tak ada tiket lebih untuk awak semua,” Kai turut berkata
dengan tenang.</p>
<p>Kai kembali menghirup kapucino sehingga habis dan cuba memakan roti
liuk-liuk buatan Ana. Mereka menghabiskan masa sepetang di kafe
tersebut.</p>

<h1 id="bab-9-keluarga-encik-dali">BAB 9: KELUARGA ENCIK DALI</h1>
<p.noindent>Lia menggaru-garu badannya yang gatal. Pasti kucingnya bergolek-golek
atas katil sewaktu dia tiada di rumah. Dia mengambil penggelek lin dan
mula menggolekkannya di atas cadar katil. Salah satu kerja rumah yang
paling disukai untuk dilakukan Lia. Terasa lapang fikiran. Sesekali
pelekat yang sudah penuh dengan habuk, rambut dan bulu kucing itu
dicabut dan kembali digeleknya di atas katil.</p>
<p>Bunyi dentingan dari telefonnya menandakan ada notifikasi. Lia
memeriksa skrin dan terpapar mesej dari Kai.</p>
<p><em>Keluarga En Dali nak jumpa</em></p>
<p><em>kat Kafe Jag.</em></p>
<p><em>Bini dia yang hari tu</em></p>
<blockquote>
<p><em>kita jumpa tu ke?</em></p>
<p><em>En Dali ada sekali?</em></p>
</blockquote>
<p><em>Tak tahu.</em></p>
<p>Kafe Jag.</p>
<p>Lia tidak tahu di mana lokasi kafe tersebut. Tapi navigasi dari
internet membantunya sampai di hadapan kafe yang Lia pasti merupakan
sebuah kedai makan sewaktu dia bersekolah dahulu. Kedai makan itu ada
menjual lauk kegemarannya, hanya kedai itu saja yang dapat memasak
seperti masakan ibunya yang diwarisi dari nenek di kampung. Rasa terliur
terkenangkan asam pedas arwah pemilik kedai itu. Tapi sekarang dah jadi
kafe pula.</p>
<p>Lia menolak masuk pintu kafe dan terasa penyaman udara menerpa
wajahnya yang sedikit kusam. Kurang pelembap. Dia mengimbas seluruh kafe
untuk mencari kelibat Kai. Tiada. Lia keluar kembali dan memeriksa tanda
nama kedai. KAFE JAG. Betullah. Ada Kafe Jag lain ke?</p>
<p>“Boleh saya bantu?” staf kedai bertanya dengan muka menyampah. Erghh,
tipikal pekerja zaman sekarang, muka semua sememeh dan ketus semacam.
Langsung tiada profesionalisme. Berbanding Kai yang lebih bersimpati
dengan nasib mereka: <em>Gaji diorang tak sampai gaji minimum pun. Kerja
pun teruk, kena lebih masa lagi. Aku pernah kerja situ, aku
tahulah.</em></p>
<p>Puihh. Mak aku kerja kilang 30 tahun, berdiri 10 jam sehari. Gaji tak
sampai seribu. Ah, sudahlah! Kai tak ada di sini untuk dia berdebat.
Lagipun dia dah terlampau tua untuk berdebat perkara remeh-temeh seperti
itu. Biarkan orang-orang muda seperti Ana dan Baji meneruskan tradisi
tersebut.</p>
<p>“Kak?” nada staf tersebut semakin meninggi dan jengkel.</p>
<p>“Oh, ini Kafe Jag ke?”</p>
<p>“Iya,” balasnya dan mula memalingkan muka dari Lia apabila dia
merasakan Lia hanya membuang masanya.</p>
<p>Lia masuk ke dalam kafe dan memilih tempat duduk berhampiran dengan
tingkap dan jauh dari pintu. Dia memesan teh panas supaya staf tidak
naik angin kepadanya.</p>
<p>“Nak gula?” tanya staf lelaki.</p>
<p>Lia menggeleng. Cabaran untuk hari ini. Minum teh tanpa gula.
Bersendirian. Di kafe asing.</p>
<p><em>Aku dah sampai kafe.</em></p>
<p>Lia menghantar mesej kepada KaI, dengan harapan dia segera datang
mengisi kekosongan yang dirasakannya kini.</p>
<p>Tiada jawapan. Lia memandang ke kiri dan ke kanan, semuanya dipenuhi
orang yang tidak berminat dengan orang lain. Kenapa kafe ini begitu
menyedihkan suasananya? Mungkin semua kafe begitu? Di sebalik teh dan
kopi berharga sepuluh kali lipat dari di kedai biasa, terselit
kemurungan dan kesengsaraan? Kafe yang dipenuhi oleh orang-orang
berpendapatan sederhana namun mahukan ketenangan dari hiruk-pikuk bandar
dan kedai biasa yang perlu dibayar dengan harga premium.</p>
<p>Sudah setengah jam, bayangan Kai masih belum muncul lagi, mahupun
balasan mesej darinya. Lia sudah terasa malu. Ah, kolektivisme! Dia
seorang sahaja di dalam kafe itu tanpa sebarang teman.</p>
<p><em>Aku kat klinik.</em></p>
<p><em>Keluarga dia dah sampai.</em></p>
<p><em>Tak nampak pun?</em></p>
<p><em>Sebab aku tak kenal</em></p>
<blockquote>
<p><em>pun sebenarnya…</em></p>
</blockquote>
<p>Kai tidak segera membalas mesejnya. Lia perlahan-lahan mengimbas
sekeliling kafe dan memerhatikan sekiranya ada sekelompok manusia yang
mirip wajahnya dengan En Dali. Dia melihat seorang lelaki duduk seorang
diri membelakanginya di meja di penjuru kafe. Lelaki itu menghadap
dinding dengan bahu kirinya sedikit tersentuh dengan tingkap kafe. Lia
menggunakan nalurinya yang paling dalam untuk menyimpulkan dialah
keluarga En Dali.</p>
<p>Lia bangun dari kerusinya dan mendekati lelaki tersebut. Dia berdehem
sedikit apabila terasa sedikit kahak bersarang di tekaknya.</p>
<p>“Awak keluarga En Dali ke?”</p>
<p>Lelaki itu berpusing dan mereka bertatapan mata.</p>
<p>Doktor sombong ni! Mungkin aku salah orang?</p>
<p>“Ya. Saya Sam Ariffin,” dia berkata namun terhenti seketika. Mulutnya
seolah-olah diketap rapat sebelum menyambung dengan perlahan, “Anak En
Dali.”</p>
<p>Lia cuba mengawal perasaan tidak senangnya pada lelaki itu. “Kawan
saya kata keluarga En Dali nak berjumpa dengan kami. Tapi dia belum
datang lagi.”</p>
<p>“Ya, duduklah,” Dr Sam Ariffin berkata acuh tak acuh.</p>
<p>Lia duduk, namun bangun kembali apabila menyedari air tehnya ada di
meja lain. Dia kembali dan sedikit menghempas teh tersebut ke atas meja
membuatkan air teh terpercik keluar dan mengenai tangan Dr Sam Ariffin.
Lelaki itu menarik tangannya dan wajahnya berubah menjadi lebih masam.
Lia menjadi gugup sedikit.</p>
<p>“Maaf, tak sengaja.” Tiada jawapan. “Awak senang dipanggil apa? Sam
atau Ariffin?”</p>
<p>Dr Sam Ariffin tidak memberi jawapan, dia terus menghulurkan telefon
bimbitnya kepada Lia. Skrin telefon terpapar salinan writ saman yang
diberikan kepada Lia.</p>
<p>“Awak diberi surat saman bukan?”</p>
<p>Lia mengangguk. Dr Sam Ariffin seperti menyirap apabila Lia menjawab
sebelum dia sempat menyambung ayatnya. “Awak dah ada peguam? Sebab kalau
awak tak datang ke mahkamah dalam tempoh ni, awak kena bayar semua
jumlah ni. Awak boleh isytihar bankrap kalau tak mampu.”</p>
<p>Apa motifnya menyuruh Lia ke mari kalau sekadar ingin memberitahu
tentang perkara yang sudah diketahuinya?</p>
<p>Lia menarik nafas dan menghembusnya kasar. Sekasarnya supaya boleh
didengari oleh Sam Ariffin. “Itu je ke awak nak bagitahu? Saya dah tahu
semua tu.”</p>
<p>“Baguslah kalau dah tahu,” Sam Ariffin berkata dan menyimpan telefon
ke dalam poket, dia kelihatan seperti mahu pulang.</p>
<p>Lia segera berkata, tergesa-gesa, “Saya sebenarnya tak bersalah. Saya
tak bawa kereta pun. Lagipun bapa awak yang sesuka hati melintas jalan
walau tiada laluan pejalan kaki.”</p>
<p>“Awak boleh cerita semua tu di mahkamah. Saya tak ada urusan dengan
awak lagi.”</p>
<p>Sam Ariffin bangun dan keluar dari kafe meninggalkan Lia seorang diri
termangu-mangu.</p>

<h1 id="bab-10-urusan-chichi">BAB 10: URUSAN CHICHI</h1>
<p.noindent>Lia mengetuk pintu peguam yang dijanjikan untuk bertemu dengannya.
Sekali imbas dia membaca plag nama di pintu, namun tidak masuk dalam
kepala kecilnya. Dia masuk ke dalam setelah mengetuk tiga kali.</p>
<p>Chichi sedang berdiri di belakang meja dengan tangannya pantas
menyelak satu-persatu helaian dokumen di atas meja. Dia mengangkat muka
dan sedikit terkejut melihat Lia seperti mana keadaan Lia.</p>
<p>“Kau…”</p>
<p>“Ya, aku peguam. Kan aku cakap aku kerja di firma guaman.”</p>
<p>“Aku ingat kau…”</p>
<p>“Tukang cuci? Kerani, macam kau? Aku peguamlah,” Chichi berkata
dengan intonasinya yang sentiasa sinis dan jengkel itu. Fail yang
diselak-selaknya tadi dikembalikan ke dalam kabinet yang dipahat di
atas. “Duduklah.” Chichi menjemput Lia duduk.</p>
<p>Tapi Lia teragak-agak. Duduk di sofa atau di kerusi.</p>
<p>“Duduk je lah mana-mana. Duduk sinilah,” Chichi mengubah fikiran dan
meminta Lia duduk di hadapannya.</p>
<p>“Ni surat saman. Kenapa kau tak cakap apa-apa masa hari aku terima
surat tu?” soal Lia.</p>
<p>"Aku tak suka cakap pasal kerja di luar waktu pejabat. Oh, tak!
Sebenarnya aku tak suka bagi nasihat guaman selain kepada anak guam
aku," sembur Chichi.</p>
<p>Lia mengalih topik kepada sesuatu yang menjadi keutamannya kini,
"Sekarang....kau rasa aku ada can nak menang tak?"</p>
<p>"Ahhh...berhenti tanya soalan tu. Kenapa semua klien tak reti
bersabar? Kita kena usaha dulu baru tahu hujungnya."</p>
<p>Lia mendengarkan saja Chichi membebel. Lebih panjang tapi Lia tidak
mahu membebankan pembaca dengan isi yang tiada makna.</p>
<p>"Aku rasa Kai ada kamera perakam dalam kereta," Lia berkata perlahan
setelah Chichi habis membebel.</p>
<p>Chichi membiarkan Lia bersuara. Lia terasa tertekan pula bila diberi
peluang untuk bercakap panjang. Lantas dia diam dan Chichi menyambung
perbualan.</p>
<p>"Baguslah kalau macam tu. Kau pun ada jelaskan dalam emel bahawa
bukan kau yang memandu kereta. (Lia mengangguk). Kau juga pernah
berjumpa dengan keluarga En Dali secara bersemuka."</p>
<p>"Tapi dia tak mahu selesaikan kes di luar mahkamah macam mana dia
bagitau pada Kai. Nampaknya dia tak jujur dengan Kai."</p>
<p>"Siapa keluarga dia yang kau maksudkan? Isteri dia?"</p>
<p>"Anak dia. Nama dia Sam Ariffin. Doktor. Apa-apa jelah."</p>
<p>Pen di tangan Chichi terjatuh ke atas meja. Lia memandang reaksi
dramatik rakan merangkap peguamnya itu.</p>
<p>"Sam?" Chichi kelihatan cemas. "Lia! Takkan kau tak kenal dia?"</p>
<p>Lia mengangkat kening, yang dia pasti lebih kepada membesarkan
matanya saja. Tiada bakat semula jadi seperti Ziana Zain.</p>
<p>"Dulu kau pernah langgar dia, dan kau tak tolong bayar perbelanjaan
hospital dia pun."</p>
<p>"Hah? Chichi! Aku langgar... Ok aku tak langgar dia. Dia mengelak
kereta aku dan terbabas. ("<em>Oh my God!</em>"). Dan yang aku langgar
tu budak sekolah."</p>
<p>"Itulah Sam Ariffin. Lepas dia kemalangan, dia masuk fakulti
perubatan di UKR."</p>
<p>"Ukraine?"</p>
<p>"Universiti Kebangsaan Russia la bodoh!"</p>
<p>"Russia?"</p>
<p>"Raiasia! OMG. Boleh mental aku hari ni."</p>
<p>"Tapi Chi... Kalau dia yang aku langgar haritu, macam mana pula dia
boleh jadi pakar bedah sekarang? Umur dia baru berapa?"</p>
<p>"Macam mana kau tahu dia <em>pakat bedak</em>?"</p>
<p>"Hah?"</p>
<p>"Maaf. " Chichi menghabiskan karipap yang dihidang oleh keraninya
sebelum menyambung, "Macam mana kau tahu dia pakar bedah?"</p>
<p>"Helo...dia yang jahit luka kaki aku ni."</p>
<p>"Maksudnya dia tukang jahit bukan pakar bedah." Chichi ketawa sendiri
dengan jenakanya sehingga tersembur sedikit butiran karipap dari
mulutnya. Lia cuba menahan rasa geli tapi saraf di wajahnya
mengkhianatinya dengan menggerenyet sedikit.</p>
<p>“Chichi!”</p>
<p>“Ok. Ok. Tapi aku yakin Sam Ariffin tu budak yang kau langgar dulu,”
ujar Chichi setelah dia dapat bertenang kembali.</p>
<p>“Kenapa dia masih ingat aku, sedangkan aku dah tak ingat dia?” Lia
keliru. “Dulu dia—”</p>
<p>“Gemok!”</p>
<p>“Isyy…bukanlah. Diorang bukan orang yang sama. Lagipun, muka dia
lain.”</p>
<p>“Dia buat pembedahan plastik agaknya.”</p>
<p>Lia penat melayan loyar buruk peguamnya itu. “Kalau betul Sam Ariffin
tu orang yang sama, aku memang nak jumpa dia. Bayar balik hutang aku
dengan dia. Cukup untuk tampung kos perubatan dia dulu. Atau kos
kemaluan…maksud aku kos…harga diri dia kerana dilanggar di tempat
awam.”</p>
<p>“Baguslah, kau dah sedar. Dulu kau langgar dia pun, kau tak ada ambil
nombor telefon dia untuk hubungi dia. Sombong betul.”</p>
<p>“Dia yang berlagak sangat. Menyampah betul aku, sikit lagi aku nak
doa dia mampus terus. <em>Technichian</em> tempat kerja aku pun cakap
budak tu berlagak gila, nak marah je. Tapi Chi, kenapa kau tahu banyak
sangat benda pasal kemalangan ni?” Lia bertanya dengan penuh curiga.</p>
<p>“Aku peguam.”</p>
<p>“Tak. Mesti ada sebab lain. Bukannya teruk sangat pun kemalangan tu.
Berapa ramai orang terkorban dalam sehari di bandaraya metropolitan
seperti Sula ni? Kenapa kemalangan tu yang menarik perhatian kau? Aku
tak pernah cerita dengan sesiapa pun secara terperinci tentang
kemalangan itu.” Itulah yang difikirkan Lia malam itu di atas katil.
Baru dapat dia bentuk kenyataan yang ingin sekali diluahkan kepada
Chichi.</p>
<p>Namun yang lebih menggusarkannya ialah, siapa sebenarnya Sam Ariffin
itu?</p>

<h1 id="bab-11-kabaddi">BAB 11: KABADDI</h1>
<p.noindent>Kai memandang pasukan lawan dengan tajam. Dia ingin mencari lolosan
jalan yang memungkinkan pasukannya mendapat mata untuk gilirannya.
Kakinya sudah berdiri kuda-kuda dan sesekali diinjak ke depan membuatkan
pasukan lawan yang memakai jersi biru muda itu ke belakang sedikit.
Mereka merapatkan diri untuk menakutkan Kai. Tapi Kai tidak gentar dan
dengan pantas dia mencelah masuk melepasi garisan putih ke tempat lawan
berdiri dan menyentuh seorang pemain lawan. Gerakan pantasnya menyentak
mereka, dalam masa yang sama, Kai sudah pun berlari kembali ke petak
pasukannya sendiri. Kejayaannya diikuti oleh sorakan penonton yang
gemuruh dan rakan-rakannya yang memberinya kata-kata semangat dan ucapan
tahniah.</p>
<p>Kai bersyukur.</p>
<p>Taringnya masih ada. Dia yakin kembalinya dia ke Raiasia bukan
perkara yang sia-sia.</p>
<p>Permainan tamat dengan pasukan merah yang turut dianggotai Kai
memenangi pusingan tersebut dan mereka dapat mara ke kelayakan akhir
Liga Perdana. Sebagai pasukan kecil dan kebanyakannya pemain sambilan,
kejayaan itu semestinya satu keajaiban. Kai ingin sekali menjadi pemain
yang ulung dalam permainan kabaddi sejak kecil, namun banyak perkara
yang tidak memungkinkannya. Tapi kini, dia mula yakin impiannya akan
dapat dicapainya.</p>
<p>Kai keluar dari bilik persalinan. Ana sudah menunggu di hadapan pintu
membuatkan Kai kaget. Nasib baik tiada sesiapa di sekitarnya.</p>
<p>“Tahniah! Kai hero!” Ana menepuk tangan membuatkan Kai tersengih.</p>
<p>“Tak ada yang halang Ana masuk?” soal Kai, gusar dengan sekuriti yang
mungkin akan mengheret Ana pergi.</p>
<p>Ana menggeleng. “Dia tak kisah pun.” Kai tidak membalas, dasar
sekuriti. Asal perempuan cantik saja dia akan benarkan.</p>
<p>Mereka berjalan berdampingan keluar dari arena sukan itu sambil Ana
mengulang kembali kejayaan-kejayaan Kai pada perlawanan tadi.</p>
<p>“Ana minat kabaddi juga?” Kai bertanya, benar-benar ingin tahu.</p>
<p>“Ya, Ana rapat dengan ayah. Jadi, Ana memang dari kecil selalu ikut
ayah tengok perlawanan kabaddi. Tapi, Ana mestilah sokong Sula KC, sebab
Ana lahir di sini. Maaf ya,” Ana bercerita dan sedikit sesal. Namun Kai
hanya ketawa dengan ucapan maaf Ana itu.</p>
<p>“Ana…Ana…Kai pun asal sini juga. Kai pun penyokong tegar Sula!”
Mereka berdua ketawa comel-comel.</p>
<p>“Masa kecil pun Ana bercita-cita nak jadi pemain kabaddi. Tapi itu
cuma impian masa kecil sajalah, Ana sekarang nak jadi peguam,” Ana
berkata dengan penuh pengharapan di wajahnya.</p>
<p>Kai tidak menjawab, dia tidak mahu menceritakan tentang cita-cita
sewaktu kanak-kanak. Dia cukup bersyukur kini pasukannya dapat menempuh
pusingan kelayakan ke Liga Perdana. Semoga mereka berjaya dan dapat
bermain sepenuh masa di Liga Perdana untuk musim depan.</p>
<p>“Lagipun, kalau jadi atlet sukan, mesti banyak cabarannya. Lagi-lagi
untuk sukan kedua paling popular di negara ini. Mesti banyak tekanan dan
kritikan kalau tak dapat beraksi dengan baik. Kalau pemain popular,
pasti ramai peminat tegar yang sentiasa ingin tahu setiap gerak-geri
kita,” Ana menyambung perbualan apabila Kai tidak berkata apa-apa.</p>
<p>Kai mengangguk, mengiyakan pendapat Ana. Tapi dia tidak runsing
dengan kritikan, dia tahu semua itu banyak bermula dari kecemburuan
saja. Dia juga tidak risau dengan peminat tegar, kerana dia sendiri
pernah mengalami perkara yang sama.</p>
<p>“Macam mana dengan perkembangan kes Kak Lia?” Ana menukar topik
apabila Kai tidak banyak berbicara dan sekadar menjadi pendengar
saja.</p>
<p>“Dia dah jumpa peguam.”</p>
<p>“Siapa? Di firma tempat Ana bekerjakah?” soal Ana, begitu teruja.</p>
<p>“Ya, mungkin. Peguam dia pun kawan kami juga,” Kai membalas
sekadarnya.</p>
<p>“Semalam, di pejabat kami sibuk dengan gosip tentang Peragut Kening.
Rupanya ada ramai mangsa dia. Kai masih dalam kumpulan Yumi ke?”</p>
<p>“Kai main sekali tu je. Mereka dah dapat pemain <em>bass</em>
tetap.”</p>
<p>“Yumi tu tak kena tangkap polis ke?” buntang mata Ana bertanya.
Sedikit risau dengan nasib wanita di luar sana yang menjadi sasaran
Yumi. “Kenapa dia cabut kening orang?”</p>
<p>“Kai tak rapat sangat dengan diorang tu. Kai main dalam <em>band</em>
tu pun sebab Kai kenal pengurus mereka.”</p>
<p>Ana mendengar jawapan Kai dengan sedikit rasa kecewa. Entah kenapa,
dia rasakan Kai seperti tidak berminat dengannya. Otak kecilnya tak
dapat berfikir kenapa. Mungkin dia penat? Dia teringat kata-kata yang
sering diluahkan ibunya setiap kali ayahnya buat endah tak endah dengan
ibunya.</p>
<p>Ya, mungkin Kai penat.</p>

<h1 id="bab-12-maniak-doc">BAB 12: MANIAK DOC</h1>
<p.noindent>Lia sakit hati. Tapi tidak mencucuk. Tidak berparut. Tidak terbakar.
Dia tahu itu salahnya. Tapi, dia terasa malu. Kejadian seperti ini
merupakan norma di tempat kerja. Dimarah dan dimalukan merupakan
intipati kehidupan bekerjaya. Cuma milenial sepertinya tidak dapat
menahan terlalu kerap dimarah. Tapi dia perlu bersabar. Ini tempat kerja
yang baik untuknya.</p>
<p>Sebaik saja dia melangkahkan kaki ke tempat kerja, Lia tahu bahawa
dia perlu melepaskan hak-hak tertentu. Hanya hak untuk sakit hati yang
dipegangnya utuh. Malam tadi saja dia sibuk mencari iklan-iklan kerja di
laman cari kerja. Walaupun dia tahu kerja ini baik untuknya, tapi dia
terliur melihat jawatan-jawatan yang menggaji tinggi pekerjanya.</p>
<p>Dia duduk di sofa ruang tamu. Membuka TV dan mencari rancangan
kegemarannya. Lagu tema rancangan animasi dewasa, Nasi Lemak Ali
membuatkan hatinya sedikit tenteram. Akhirnya, ada sesuatu yang
menggembirakannya.</p>
<p>Mata Lia meliar ke sekeliling ruang tamu. Kabinet kayu antik tempat
meletak TV sudah beberapa minggu tidak dilap. Dapat dilihat habuk
bertaburan di atasnya. Dekoder televisyen satelit tersadai di
celah-celah kabinet kayu itu, sudah lama tidak dibuang walau tidak aktif
lagi. Beberapa bulan lamanya dia perlu bertarung dengan khidmat
pelanggan rangkaian televisyen, DISH TV untuk menghentikan langganan.
Oleh kerana Lia tidak gemar ada kaitan dengan mana-mana pihak tanpa
keperluan, dia paksakan juga untuk rangkaian TV itu menghentikan
langganannya. Dia pasti dia mencipta beberapa musuh dalam proses
tersebut. Tapi sekurang-kurangnya dia tidak ada lagi komitmen dengan
mereka.</p>
<p>Konsol permainan video, Smile Box atau lebih mesra dipanggil SBOX
tersadai di tingkat kedua. Sayang sekali untuk dia buang walaupun sudah
rosak. Itu hadiah abah ketika dia mendapat keputusan peperiksaan yang
baik ketika sekolah dulu. Kini SBOX sudah mengeluarkan konsol generasi
baru, dan Lia tidak mampu membeli dengan duitnya sendiri. Dia juga sudah
tidak muda seperti dulu lagi, dapat bermain dari tengah hari sampai ke
subuh. Kini bermain setengah jam saja sudah penat dan perlukan rehat
dari skrin.</p>
<p>Loceng rumah berbunyi mematikan lamunan Lia. Dia bangun dari sofa dan
melihat Baji di luar rumahnya. Dia cuba mengawal mimik wajahnya supaya
dapat melemparkan senyuman manis pada <em>scammer</em> ini. Pintu rumah
dibuka, Baji menyapa Lia dengan riang.</p>
<p>Lia menjemput Baji masuk dan hatinya sedikit gembira melihat Baji
menatang sekotak piza di tangannya. Baji terus menuju ke ruang tamu dan
meletakkan kotak piza di atas meja dan duduk di sofa Lia. Dia duduk di
tempat yang tadinya Lia bersemayam.</p>
<p>“Panasnya,” Baji berkata namun tidak mengalihkan punggung. Lia memang
memiliki punggung yang panas, dia tidak menafikannya. Selalu saja dia
dimarahi rakan-rakannya kerana terduduk di kerusi atau katil mereka.</p>
<p>Lia duduk di sofa satu tempat duduk dan menanti Baji menjelaskan
kehadirannya pada petang itu.</p>
<p>“Penatnya,” Baji mengeluh. “Wah! Nasi Lemak Ali! Seronok kartun
ni!”</p>
<p>Baji membuka kotak piza dan aroma piza kegemaran Lia membuatkan air
liurnya kecur. Aroma keju meleleh bersama ayam dan nanas membuatkan Lia
melongo memandang piza tersebut. Dia sendiri belum makan malam, belum
memasak atau memesan makanan. Perut menjadi lapar apabila bau makanan
segera itu mengherdik hidungnya.</p>
<p>“Ini musim berapa?” soal Baji. Tisu di atas meja kopi kayu dicapai
dan dilap mulutnya.</p>
<p>“Tak tahulah. Selalu akak <em>resume</em> je, tak perasan episod
berapa. Maklumlah, <em>streaming</em> kan,” Lia berkata. Apabila Baji
tidak menjemputnya makan, Lia beransur ke dapur.</p>
<p>Dia mengeluarkan beberapa kotak air coklat dan secara senyap memesan
makanan di talian. Terasa segan pula kalau Baji tahu dia sedang memesan
makanan sedangkan dia membawa makanan ke rumahnya. Lia membawa air
coklat tersebut ke meja kopi. Mata Baji terang bergemerlapan melihatkan
air coklat itu. Dia mencapai satu kotak sambil mengucapkan terima kasih
kepada Lia. Kotak berwarna hijau itu sekejap saja sudah pun kosong dan
diletakkan kembali ke atas meja kopi.</p>
<p>“Apa hajat Baji datang ke mari?” Lia tanya separa bergurau, apabila
terasa mahu menghalau gadis muda itu dari rumahnya.</p>
<p>“Oh, lupa!” Baji menghabiskan kunyahan piza dan meletakkan kembali
potongan yang tidak habis itu ke dalam kotak.</p>
<p>“Baji ada buat satu kerja ni. Dan dalam sebulan, boleh dapat dalam 4
hingga 5 ribu. Kerja tak susah pun. Sekarang, Ana sibuk. (Berdehem).
Jadi, Baji seorang diri saja. Baji rasa pelik buat kerja sorang-sorang,
tak ada kawan. Kak Lia nak ikut Baji tak?” Baji bertanya dengan matanya
yang bersinar.</p>
<p>Lia terasa tak sampai hati pula ingin mengecewakan gadis yang saat
ini ternampak begitu polos itu. Dia pura-pura berfikir sejenak sebelum
berkata, “Kerja apa tu? Hujung minggu je ke?”</p>
<p>“Kerja… ambil gambar. Ada kerja lainlah, macam tugas-tugas
<em>admin</em> sikit. Mula-mula kita buat hujung minggu dulu, nanti
kalau akak rasa dah selesa, kita boleh buat hari-hari lepas akak habis
kerja,” Baji menjelaskan dengan ikhlas.</p>
<p>Lia memang punya fikiran yang perlahan dari manusia normal, tapi dia
tidak perlahan dalam prasangka. Mungkinkah ini kerja dengan jawatan
eksekutif tapi sebenarnya penjual periuk dari rumah ke rumah? Atau
kerja-kerja di bidang-bidang yang haram dari segi undang-undang?</p>
<p>“Akak jangan risau. Ini bukan kerja yang menyalahi tata kerama. Ini
kerja semua remaja buat,” Baji seperti dapat membaca fikiran Lia. Atau
tidak. Kerana semuanya terlintas dalam kepala Lia beberapa saat saja,
sebelum Baji menyambung kata-katanya tadi.</p>
<p>“OK.” Lia tidak pasti kenapa dengan pantas mulutnya menjawab. Lebih
baik dia buat saja kerja ini. Dapat juga dia melupakan sakit hatinya di
tempat kerja. “Malam ni kita mula?”</p>
<p>Baji terkejut namun teruja.</p>


<hr>


<p>Lia memberhentikan kereta di hadapan kompleks pangsapuri mewah.
<em>The Golden Grove.</em> Terasa nyaman apabila berada di kawasan
tersebut. Banyak pokok-pokok yang ditanam mungkin dua dekad lalu kini
tumbuh besar menjadi pokok yang begitu menyejukkan pandangan mata.
Kecuali, waktu sekarang sudah pun gelap. Lia cuma dapat merasakan
kenyamanan menghirup udara segar saja.</p>
<p>Baji sedang membelek kamera DSLR miliknya—atau…orang lain—dengan
begitu teliti. Lia mula terasa tidak sedap. Adakah mereka akan merakam
orang-orang ternama yang bakal keluar dari pangsapuri legenda ini? Tapi,
kalaulah kerja ini dapat memberi pulangan yang lumayan, dia dapat
berhenti kerja dan mencari tempat kerja lain yang lebih baik. Idea itu
saja yang membuatkan Lia bersabar dan tidak pergi memecut pulang ke
rumah.</p>
<p>Pukul 12 malam, sudah lebih tiga jam mereka berada di situ. Lia
menghabiskan masa mendengarkan lagu-lagu nyanyian Arissa Venti dan
kadang-kala suara Lia dan Baji bersatu-padu mengikut lirik lagu. Baji
ternyata memiliki suara yang begitu merdu, Lia hampir jadi malu kerana
dia memang <em>tone deaf</em> dan merosakkan irama setiap lagu yang
dimainkan.</p>
<p>“Dah keluar…” Baji berbisik, seperti orang yang keluar dari
pangsapuri itu dapat mendengar suaranya. Mereka sudah melalak berjam-jam
dari tadi, tidak pula dirisaukannya.</p>
<p>Lia memandang dengan hati-hati orang yang dimaksudkan Baji. Lelaki
itu setinggi galah, memakai jaket panjang seperti penyiasat peribadi,
bersama topi dan pelitup muka berwarna hitam.</p>
<p>“Siapa tu?”</p>
<p>“Anggota Hazmat,” Baji menjelaskan. “Mereka mungkin akan buat
kemunculan semula tidak lama lagi.”</p>
<p>Kamera Baji halakan ke arah lelaki tersebut yang sedang berjalan
sambil memberi tumpuan pada telefon bimbitnya.</p>
<p>“Siapa nama dia?” Lia bertanya lagi.</p>
<p>“DOG.”</p>
<p>Anjing?</p>
<p>“Dah dapat gambar ke belum? Jom balik,” Lia berkata dengan tidak
sabar. Dia sendiri sudah terasa mengantuk.</p>
<p>“Sekejap. Dia mungkin pergi berjogging atau ambil angin. Anggota
Hazmat kebanyakannya memang suka melapangkan fikiran dengan
berjalan-jalan di waktu malam,” ujar Baji dengan serius. Dia memandang
Lia seperti mahu memberi amaran, “Sekarang Baji nak merakam video. Jadi,
kita tak boleh bersuara atau berbuat bising.”</p>
<p>Lia memandang Baji melaksanakan kerjanya. Gadis itu keluar dari
kereta perlahan-lahan apabila DOG sudah pun jauh meninggalkan mereka.
Lia mula takut kalau-kalau Baji tertangkap. Baji bersembunyi di belakang
kereta yang terparkir, atau kadang-kala di belakang pokok dan kameranya
sentiasa dipegang kemas untuk mendapatkan rakaman yang baik.</p>
<p>Lia akhirnya keluar dari kereta apabila Baji mula menjauhi tempatnya
meletak kereta. Dia berjalan terjingkit-jingkit dan dengan gaya aneh
supaya tidak mengeluarkan sebarang bunyi. Kebanyakan kereta di situ
tiada pemandu, kecuali satu kereta mewah jenama Eclat buatan Perancis.
Kereta hitam itu di dalamnya terdapat seorang wanita berambut panjang
sedang memegang kamera seperti Baji.</p>
<p>Lia termenung lama memandangkan wanita itu, begitu kagum. Ramai
rupanya yang menjadi jurugambar sambilan seperti Baji. Tapi wanita itu
kelihatan tidak semuda Baji, mungkinkah dia seorang isteri yang sedang
merakam gambar suaminya yang disangkanya curang? Dalam Lia memandang
lama-lama wanita itu, dia sudah pun berpusing dan menoleh ke arah Lia
membuatkan kedua-dua mereka tergamam.</p>
<p>“Chichi!” Lia menjerit membuatkan bunyi <em>Shhhh</em> kedengaran
kuat sepanjang laluan pejalan kaki dan dari Chichi sendiri.</p>
<p>Lia cuba membuka pintu kereta Chichi dan ternyata tidak berkunci. Dia
masuk ke dalam dan menyoal Chichi dengan pelbagai soalan. Chichi begitu
rimas dan menyumbat mulut Lia dengan sapu tangannya.</p>
<p>“Kau jangan bisinglah, bodoh! Habis kita kena tangkap nanti,” Chichi
memarahi Lia dengan nada suara yang perlahan.</p>
<p>“Argrehh agrheehg hegagg,” Lia cuba bersuara namun tiada bunyi yang
jelas keluar dari mulutnya.</p>
<p>“Janji dengan aku, jangan jerit-jerit. Ok?” Lia mengangguk seribu
kali. Chichi mencabut sapu tangannya dari mulut Lia. Eww…basah.</p>
<p>“Kau <em>stalk</em> siapa ni?”</p>
<p>“Helo! Aku bukan <em>stalker,</em> ok. Aku ambil gambar saja,” Chichi
berkata dengan berang.</p>
<p>“Kau jual ke gambar tu? Dapat berapa ribu?”</p>
<p>“Diamlah orang miskin. Aku buat ni sebab minat. Bukan sebab duit,”
Chichi menyelar kata-kata Lia.</p>
<p>“Siapa?”</p>
<p>“Alah…kau tak tahulah.”</p>
<p>“Hazmat?” Lia cuba meneka, supaya tidak dibiarkan tergantung tanpa
sebarang jawapan. Kalau dia perlu bersengkang mata malam ini dan
mengantuk di tempat kerja besok, biarlah dia dapat mengetahui semua yang
perlu diketahuinya malam ini.</p>
<p>“Kau tahu kumpulan Hazmat ke?” bersinar mata Chichi menyoal Lia.</p>
<p>Lia mengangguk, pura-pura tahu. Chichi tersenyum, menampakkan lesung
pipitnya yang disinari biasan lampu jalan.</p>
<p>“Diorang ada buat konsert bulan depan—”</p>
<p>“Aku ada beli tiket!” Lia terasa bangga sendiri dan memotong
percakapan Chichi. Relevan tak dia sekarang dalam dunia R-Pop? Dalam
hatinya, kini dia berterima kasih sangat-sangat pada Ana dan Baji kerana
memaksanya membeli tiket tersebut.</p>
<p>“Serius! Aku pun! Oh!! Aku tak tahu yang kau pun minat diorang,”
Chichi teruja dengan berita tersebut. “Mesti selama ni kau sembunyikan
minat kau dekat diorang kan? Sebab tak nak dimain-mainkan orang
sekeliling?”</p>
<p>“Hmm…hmm…hmmm,” Lia bersetuju sambil mengangguk-anggukkan
kepalanya.</p>
<p>“Kau paling minat siapa dalam Hazmat?”</p>
<p>“Err…DOG!”</p>
<p>“Sebut betul-betul sikit, bukan DOG eh, tapi DOC. Samalah! Aku pun
paling minat dia dalam Hazmat. Tapi kau tak boleh lebih eh! Dia aku
punya. Aku dah cop dari dulu lagi,” Chichi memberi amaran keras.</p>
<p>“Ya. Aku saja je. Sebenarnya aku minat…ketua diorang…” Siapa! Tolong
aku! Siapa ketua Hazmat? Oksigen? Racun? Radioaktif?</p>
<p>“OZ!” Chichi memberi jawapan kepada Lia dalam nada penuh
keterujaan.</p>
<p>“Ya! Oz! Macam <em>Wizard of Oz</em> tu!” Lia turut seronok dan mula
meluahkan apa-apa saja yang terlintas dalam fikirannya.</p>
<p>“Hah?” Chichi memandang Lia dengan aneh. “OZ sebab dia ahli
metrologi, ok. Kau tahu ke tak sejarah dan latar belakang diorang
ni?”</p>
<p>“Err…aku sibuk kerjalah,” alasan tipikal diberikan Lia.</p>
<p>“Tolonglah. Aku peguam pun boleh tahu,” cebik Chichi. “OK, kita ulang
balik. OZ, ahli metrologi. DOC, doktor. ANGIE, jurutera. KEMI, ahlia
kimia, LOY, peguam. Lima orang je! Takkan dah lupa kut?”</p>
<p>Sekarang pun aku dah lupa apa yang kau cakap, Chi. Dengus Lia dalam
hati. Tidak mengapa, dia akan balik rumah dan cuba mengulang kaji
semula, seperti yang dia sering janjikan kepada dirinya setiap kali
dalam kuliah yang tidak difahaminya.</p>
<p>“Lamanya diorang tak buat kemunculan semula,” Lia berkata dengan
keluhan berat, cuba untuk mengalihkan topik.</p>
<p>“Hmm…tulah. Aku pun tak suka juga. Tapi itulah akibatnya bila ahli
kumpulan tu golongan profesional. Mestilah mereka sentiasa sibuk,”
Chichi membalas, bersetuju dengan keluhan rakannya itu.</p>
<p>Golongan profesional? Mereka memang doktor, jurutera, bla-bla
sebenarkah? Biar betul. Ada pula masa nak berlatih menari dan menyanyi?
Hmm…tapi nampak macam menarik. Mungkin dia memang patut mengkaji lebih
lanjut tentang kumpulan ini.</p>
<p>“Seronok tak kena jahit dengan <em>Sam Ariffin</em>?” Chichi
bertanya, menunjukkan <em>air quote</em> pada nama doktor tersebut.</p>
<p>“Apa yang seronoknya? Kena jahit kut.” Lia pelik.</p>
<p>“Kau dapat tengok DOC depan-depan mata. Mesti <em>hubby</em> aku tu
penat kan bekerja seharian.”</p>
<p>“DOC…Sam Ariffin?” Lia bertanya perlahan, lebih tertuju kepada
dirinya sendiri.</p>
<p>“Yalah. Oh, aku lupa! Kau ni peminat biasa-biasa je kan. Cuba belajar
obses sikit. Patutlah hidup kau tak ada warna-warni. Kau ni sentiasa nak
<em>play safe</em> untuk semua benda.”</p>
<p>“Tapi anggota Hazmat kan muda lagi. Macam mana dia boleh jadi doktor
pakar usia macam tu?”</p>
<p>“Aisyy, kau ni. Dia kan masuk kolej perubatan umur 16 tahun. Apa yang
peliknya? Anggota Hazmat semua kan <em>overachiever.</em> Kau setakat
dengar lagu diorang je ke? (Angguk laju-laju.) Kau datang sini
sorang-sorang ke? Ke dengan kawan?” Chichi bertanya sambil lehernya
memanjang memandang ke luar kereta.</p>
<p>“Dengan <em>kawan</em>. Kenapa?”</p>
<p>“Itu ke kawan kau? Aku rasa dia kena kejar dengan sekuriti.”</p>
<p>Lia menoleh ke belakang dan melihat kelibat Baji dari hujung jalan
berlari pantas menuju ke kereta. Di belakang Baji seorang lelaki
berbadan besar namun kelihatan kurang muda berlari mengejarnya. Lia
terasa takut dan tidak mahu mengorbankan dirinya. Dia berkira untuk
menunggu saja di dalam kereta dan membiarkan Baji sendirian.</p>
<p>“Apa tunggu lagi? Berambuslah dari sini!” Chichi menghalau Lia keluar
dari keretanya.</p>
<p>Lia tiada pilihan dan dengan pantas keluar dari kereta Chichi dan
menuju ke kereta buruknya. Baji sudah termengah-mengah di hadapan
pintu.</p>
<p>“Cepatlah, Kak Lia,” Baji berkata walaupun tidak cukup nafas.</p>
<p>Lia segera menghidupkan enjin setelah dapat membuka pintu.</p>
<p>Pak! Pak! Pak!</p>
<p>“Arghhh!!!” Lia dan Baji menjerit apabila baton milik pengawal tadi
mengetuk tingkap pemandu berulang kali.</p>
<p>“Kak Lia! Tekan minyak!” Baji memberi arahan apabila Lia kelihatan
cemas dan tidak melakukan apa-apa.</p>
<p>Lia menukar gear supaya kereta dapat bergerak dan menekan minyak
sekuat hati, hanya untuk keretanya melanggar kereta mewah di hadapan.
Lampu dan penggera kereta berbunyi kuat. Lia rasa mahu mengalah, tetapi
Baji tetap menyuruh Lia memandu pergi.</p>
<p>“Kita boleh lepaskan diri, Kak Lia! Jom pergi!”</p>
<p>Lia menghafal nombor plat kereta di hadapannya sebelum memandu pergi,
sedikit lagi menyenggol pengawal yang masih di sebelah kereta
mereka.</p>
<p>Malam ini sungguh huru-hara.</p>

<h1 id="bab-13-viral">BAB 13: VIRAL</h1>
<p.noindent>Ting! Ting! Ting!</p>
<p>Lia rimas dengan notifikasi telefon dan menukar kepada mod senyap.
Dia langsung tidak menghiraukan mesej yang masuk.</p>
<p>Brrr! Brrr! Brrr!</p>
<p>Mod senyap kenapa dia nak menggeletar lagi?</p>
<p>Lia mengaktifkan skrin telefon. Chichi. Kebetulan Chichi sedang
membuat panggilan kepadanya. Lia mengangkat dengan malas.</p>
<p>“Buka pintu!”</p>
<p>Lia bangun dari katil dan masih berbaju tidur. Baru pukul 7. Nak apa
perempuan ni.</p>
<p>Pintu rumah dibuka dan Chichi merusuh masuk ke dalam. Topeng muka
yang menjadi rutin hariannya di waktu pagi tidak pernah dilupakan.</p>
<p>“Memandangkan kau duduk bawah tempurung, aku nak laporkan bahawa
kereta kau dah <em>viral</em>!” Chichi menunjukkan satu rakaman video
CCTV di laman sosial kepada Lia.</p>
<p>Lia melihat rakaman tersebut dengan mulut ternganga. Dari perspektif
penonton, pastinya ini satu bahan untuk dikecam. Dia mengetap bibirnya.
Kereta Nimbusnya melanggar sekuat hati kereta mahal yang berada di
hadapannya. Rupa-rupanya dia melanggar beberapa kali kereta tersebut.
Hentakan kali pertama tidak memberikan sebarang kesan, kali kedua dan
ketiga barulah kemek belakang kereta tersebut. Pengawal keselamatan yang
pada awal rakaman berada di pintu pemandu beralih ke pintu penumpang.
Dia masih cuba mengetuk cermin tingkap kereta mereka. Apabila kereta
mahu membelok keluar, sikit lagi bakal melanggar pengawal tersebut yang
begitu lincah mengelak dari menjadi mangsa kerakusan Nimbus lama
itu.</p>
<p>Rakaman berhenti dan automatik skrin menatal ke bawah menunjukkan
ruang komen. Sebelum Lia sempat mengalihkan pandangannya, dia dapat
mengimbas beberapa komen yang tertera di situ.</p>
<p><em>Bodoh punya pemandu! Membahayakan orang!</em></p>
<p><em>Aku harap dia kena saman sebab semua orang tahu kereta
dia.</em></p>
<p><em>Penceroboh! Bodoh! Orang miskin kat tempat orang kaya. Apalagi
kalau bukan perompak. Tengok kereta je dah tahu mentaliti dia.</em></p>
<p><em>Mesti perempuan bengap.</em></p>
<p><em>Maniak. Peminat Hazmat ke?</em></p>
<p>“Paling-paling apa jadi kalau <em>viral</em>?” Lia cuba merangka masa
depannya.</p>
<p>“Heh kau ni. Buatlah satu media sosial, baru kau tahu betapa
mentalnya warganet ni. Diorang ada kuasa hatta buat ahli politik sendiri
menangis.”</p>
<p>“Diorang boleh pecat ahli politik ke?”</p>
<p>“Tak bolehlah. Tak sampai tu keagungan kuasa diorang.”</p>
<p>“Apa kita nak buat ni?” Lia terasa lemah apabila menyedari dirinya
atau sekurang-kurangnya, keretanya menjadi tumpuan masyarakat.</p>
<p>“<em>Kita</em>? Engkau! Bukan kita ok,” Chichi membalas, jengkel.
“Jangan libatkan aku dalam perkara ni. Aku cuma nak bagitahu yang kereta
kau dah <em>viral</em>, itu saja. Dan…kalau jadi apa-apa, jangan
bagitahu sesiapa aku ada di <em>The Golden Grove</em> malam tadi. Ok,
<em>girlfriend</em>?” Chichi mencubit kedua-dua belah pipi Lia.</p>
<p>“Eh, makanlah banyak sikit. Macam mana nak kahwin, kurus macam ni,”
Chichi membebel sebelum berlalu pergi.</p>


<hr>


<p>“Kalau setakat video tular, kau buat bodoh je lah. Kalau pemilik
kereta tu minta ganti rugi, kau bayar, mudah saja,” Kai memberi
penyelesaian dan sesekali tergelak melihat Lia yang macam ayam berak
kapur itu. “Kau bukannya ada media sosial pun. Tak menjejaskan hidup kau
langsung jadi watak utama dalam video tu. Lagipun, takde siapa tahu itu
kau.”</p>
<p>“Tak semudah tu, Kai. Ada orang dah mula dedahkan pemilik kereta tu.
Tengok ni, ada satu forum yang cerita pasal Kak Lia,” Ana berkata dengan
serius, menghulurkan telefonnya kepada Kai dan Lia.</p>
<p>Lia memejamkan mata dan dadanya terasa sesak—gara-gara terlalu kurang
bersenam. “Dia cakap apa, Kai?” Lia memalingkan muka dari telefon
Ana.</p>
<p>“Tak ada apa-apalah. Kau dulu sekolah kat mana, pernah kerja mana, tu
je,” Kai menipu dan memulangkan telefon kepada Ana. Ana memandang Kai
semacam, namun ketegangan wajahnya kendur melihatkan Lia yang tak tentu
arah.</p>
<p>“Aku memang nak bayar ganti rugi kereta tu. Tapi macam mana?” Lia
akhirnya bersuara setelah sekian lama berdiam diri.</p>
<p>“Tapi…kereta mewah macam tu. Kalau kemek, boleh beribu-ribu nak
ganti. Kau ada insurans kereta kan?” Kai memberhentikan kata-katanya
apabila menyedari kereta yang dipandu Lia. Kereta buatan tempatan yang
sudah lebih 10 tahun itu, tidak tahulah berapa insuransnya.</p>
<p>“Aku cuma buat insurans pihak ketiga saja—” Kedengaran Kai mengeluh
panjang. “Aku dulu pernah berlanggar dengan kereta mahal juga. Kereta
dia calar sikiiiiit je, tapi aku kena bagi dia sampai 800. Tapi, nak
buat macam mana. Salah aku kan. Nanti dia tuntut juga lepas mati kalau
tak bayar sekarang.”</p>
<p>“Kalau kena saman dekat mahkamah macam mana?” Ana berkata kepada
dirinya sendiri, tetapi didengari dengan jelas oleh kedua-dua orang
tuanya.</p>
<p>Bibir Lia menggeletar. Dia tak mampu hadapi satu lagi saman. Apatah
lagi kali ini kalau mereka mengetahui dia mengekori seorang penyanyi
terkenal, pasti namanya akan tersebar di seluruh Raiasia. Tidakkk!!!</p>
<p>“Jangan risau, Lia. Tak ada benda buruk yang akan berlaku. Ini semua
hanya spekulasi,” Kai segera cuba mententeramkan Lia apabila Lia
menjerit sambil kedua-dua tangannya memegang kepalanya.</p>
<p>“Mana kau tahu? Banyak benda buruk dah jadi sejak kebelakangan ni.
Aku mungkin salah satu mangsa terbaru,” Lia berkata tanpa menyedari apa
yang keluar dari mulutnya.</p>
<p>“Mangsa? Kau pemangsa adalah.” Tiba-tiba suara Chichi kedengaran. Lia
membuka mata dan melihat Chichi sedang membuka peti sejuknya dan
mengeluarkan sekotak air coklat. “Tak apalah, Lia. Mungkin ini cara
terbaik untuk kau promosikan rancangan audio siar kau yang dah semakin
hambar tu.”</p>
<p>“Audio siar? Kak Lia ada rancangan sendiri ke?” Ana bertanya dengan
sedikit kagum.</p>
<p>“Adalah. Tapi tak <em>best</em> langsung. Cakap pasal entah apa-apa
je,” Chichi mencelah dan kedengaran hirupan straw menandakan minuman
sudah pun habis. “125 ml! Patutlah sekejap sangat dah habis. Adoi!”
Kotak minuman dicampak masuk ke dalam tong sampah.</p>
<p>“Apa nama rancangan tu?” Ana bertanya, telefon sudah sedia dibuka
untuk mencarinya.</p>
<p>“Macam Chichi cakap, tak <em>best</em> pun. Lagipun, malulah akak nak
bagitahu. Akak buat untuk suka-suka je,” Lia menjawab, cuba menghalang
Ana dari mencari rancangan audio siarnya.</p>
<p>“Sebab kau tak ada kawan kan?” Chichi mengusik, mengenyitkan mata dan
duduk bersama-sama mereka di ruang tamu.</p>
<p>Lia tidak membalas kata-kata Chichi, dia sedang sibuk melayan
kerisauannya kalau-kalau disaman oleh pemilik kenderaan yang dilanggar
tadi malam. Kedengaran sebagai bunyi latar suara ketiga-tiga mereka
berborak, tetapi mata Lia tetap memandang kaca TV yang sedang
menayangkan berita perdana, tanpa benar-benar memberi perhatian.</p>
<p>“Patutlah Kak Lia boleh duduk di pangsapuri ni. Akak dapat banyak
duit ke dari buat audio siar tu?” Soalan Ana itu menerjah ke telinga Lia
dan dia benar-benar tidak mahu menjawabnya.</p>
<p>“Kalau dia boleh duduk satu pangsapuri dengan aku, dapatlah
sekurang-kurangnya lima ratus ke, untuk tampung duit sewa,” Chichi
membantu memberi jawapan sambil ketawa kecil.</p>
<p>Ana seperti tidak berpuas hati dan benar-benar ingin tahu. Dia
seperti tercabar mendengar pendapatan sekurang-kurangnya lima ratus
ringgit.</p>
<p>Nama-nama penghargaan sudah pun terpapar di TV dan pembaca berita
mengucapkan selamat malam. Skrin seterusnya menunjukkan rakaman CCTV
kejadian malam tadi di mana kereta Lia dilihat melanggar kereta mewah
yang diparkir di hadapan. Mulut Lia yang ternganga menampakkan seperti
akan kekal sebegitu sampai bila-bila. Kai, Ana dan Chichi juga terpempan
melihatnya.</p>
<p>“Nampaknya…macam nilah jadinya.”</p>

<h1 id="bab-14-sam-vs-lia">BAB 14: SAM VS LIA</h1>
<p.noindent>“Chichi… aku rasa kau patut berhenti ekori dia,” Lia cuba menasihati
Chichi. Arghh! Entah kenapa dia hendak berbuat demikian. Memberi nasihat
bukan kepakarannya. Dia hanya menerima saja kata-kata orang lain.</p>
<p>“Kau jangan bagitahu aku apa aku nak buat. Aku tak ekori dia, ok. Aku
sedang membantu kau. Kau rasa, saman setengah juta ni akan selesai
dengan sendirinya? Tidak sesekali, <em>sister</em>. Kau perlukan
pertolongan aku,” Chichi mencantas pedas.</p>
<p>“Masalahnya, kenapa dia parkir kereta di luar kawasan pangsapuri dia?
Takkan dekat dalam pagar tu tak ada tempat letak kereta kut?” Lia
membebel seorang diri. “Kawasan orang kaya macam ni, kenapa letak kereta
bersepah-sepah?”</p>
<p>“Jangan <em>judgmental</em> sangat boleh, tak?” balas Chichi, terasa
rimas dengan emosi Lia yang dirasanya semakin tidak stabil dari hari ke
hari.</p>
<p>Lia mendengus tanpa boleh didengari Chichi. Bila rasa menyampah,
semua benda pun boleh jadi masalah. Mereka sedang duduk di dalam kereta
milik Chichi di tengah malam menanti keluarnya DOC dari sarangnya di
<em>The Golden Grove.</em></p>
<p>“Dia ambil gambar siapa tu?” Lia menyoal Chichi apabila melihat Baji
menyorok di belakang sebuah kereta putih sambil mengambil gambar ke arah
<em>The Golden Grove.</em></p>
<p>“Hmm…aku rasa tu pelakon perempuan. Siapa nama dia?” Chichi memetik
jari-jemarinya yang runcing sambil cuba mengingati nama selebriti
tersebut. “Hah, Tungtung!”</p>
<p>“Apa??”</p>
<p>“Itu nama panggilan aku bagi kat dia. Nama dia Aura,” Chichi
mencebik. “Dia dulu pernah ada skandal dengan DOC.”</p>
<p>OK. Ada aku kisah? Lia merengus dalam hati. Bosan betul dengan
skandal percintaan artis. Bagi gosip baru. Ketagihan dadah ke, rampas
suami orang ke, pecah masuk rumah orang ke. Aku rasa aku ni, ada
masalah. Lia menganalisa keanehan pemikirannya.</p>
<p>“Tapi, aku rasa itu cuma publisiti agensi dia je kut. Aku tak rasa
DOC suka orang macam tu. Perempuan tu nak tumpang populariti dia je. DOC
mesti suka perempuan yang cantik, pandai dan bekerjaya kan.” Chichi
berangan-angan seorang diri dan menyelak rambutnya menampakkan keluhuran
rambut miliknya bak sutera halus.</p>
<p>“Atau, dia suka perempuan gila, yang suka ambil gambar dia
senyap-senyap dan ikut dia ke mana saja,” Lia bergurau dengan nada
serius.</p>
<p>Chichi memandang Lia dengan pandangan tajam. “Kau diam boleh
tak?”</p>
<p>“Kenapa Baji tak nak masuk kereta? Dia ni saja je nak buat kita
tertangkap lagi,” Lia merungut. Baji begitu asyik mengklik-klik
kameranya dan terus berjalan di balik deretan kereta untuk mengikuti
artis bernama Aura itu.</p>
<p>“Ala… jangan bagi dia masuk keretalah. Mulut dia bacinlah. Busuk
tau.” Chichi kelihatan menggeletar sedikit seperti terasa geli
mengenangkan apa yang dicakapkannya.</p>
<p>“Kau ada gula-gula getah tak? Mungkin boleh bagi dia,” Lia memberi
cadangan. Dia sudah biasa dengan bau mulut seperti itu. Sepanjang waktu
remajanya, adiknya sendiri tidak suka menggosok gigi serta ada masalah
sembelit, maka bau mulutnya sangatlah dahsyat.</p>
<p>Chichi menyuruh Lia menyelongkar ruang meletak barangan di tempat
duduk penumpang. Sebotol gula getah perisa pudina dikeluarkan dan
diletakkan di lubang meletak air di antara pemandu dan penumpang.</p>
<p>“Manalah DOC <em>bodol</em> ni?” Lia mengeluh, sengaja berkata dengan
pelat. Apa-apapun kata-katanya mengundang pandangan berapi dari Chichi
yang tidak diendahkannya.</p>
<p>“Tutututu…” Chichi menuding ke arah pagar <em>The Golden Grove.</em>
Seorang lelaki tinggi lampai melangkah keluar memakai jaket labuh
berwarna hitam dan topi golf.</p>
<p>“Itu ke DOC?” Lia ingin meminta kepastian.</p>
<p>“Ya, jom kita ikut dia.” Gear berganti daripada <em>Park</em> ke
<em>Drive</em> dan Chichi mula memutar stering.</p>
<p>“Jap. Jap. Jap. Tunggu Baji!” Lia mengingatkan Chichi. Rakannya itu
menekan brek dengan kasar sementara menunggu Baji kembali ke kereta.</p>
<p>“Ingatkan akak nak tinggalkan Baji tadi,” Baji termengah-mengah
bersuara. “Nasib baik nampak kereta nak jalan.” Chichi nampak seperti
sedang menahan nafas dan dahinya berkerut berlapis-lapis.</p>
<p>“Nak gula getah?” Lia menghulur botol gula getah pudina kepada
Baji.</p>
<p>“Tak ada mood lah nak makan,” Baji menolak dengan baik.</p>
<p>“Ambillah. Dah nak sampai tarikh luput ni. Nanti membazir pula.” Lia
menggunakan akalnya tanpa disedari.</p>
<p>Bau mulut Baji semakin menjadi-jadi pula, entah kenapa. Mungkin dah
sampai waktu tidur. Baji akhirnya mengambil juga gula getah itu dan
mengunyahnya. Chichi menurunkan tangan dari hidungnya.</p>
<p>“Mana kau tahu dia nak pergi mana?”</p>
<p>Chichi angkat bahu. Mereka kini sedang mengekori kereta yang dipandu
DOC. Mereka seperti sedang menuju ke arah pinggiran kota. Chichi dengan
penuh kepakaran seorang pengintip tak bermoral berjaya mengikuti DOC
dengan jarak yang selamat dan tidak dapat dikesannya.</p>
<p>“Saya selalu buat misi macam ni dalam permainan video. Seram kalau
tertangkap,” Baji bersuara dengan aroma bau mulut yang sedikit
nyaman.</p>
<p>“Jangan risau, akak dah pro,” kata Chichi dengan bangganya.</p>
<p>Sedikit lagi Lia akan tertidur kalau tidak kerana Chichi
memberhentikan kereta secara mengejut. Mereka kini berada di sebuah
rumah agam yang mewah dan ekslusif. Chichi memarkir kereta tidak jauh
dari rumah tersebut. Chichi mengajak mereka keluar dari kereta dan
menuju ke rumah tersebut.</p>
<p>Punat loceng ditekan. Tidak berapa lama kemudian, keluar seorang
lelaki pertengahan usia. Dia kelihatan awas dan sedikit merah. Jam sudah
pun menunjukkan pukul 2 pagi. Apa pula yang dilakukan mereka di
sini.</p>
<p>“Saya nak berjumpa dengan Sam Ariffin,” Chichi berkata. Dia
menunjukkan kad residennya, yang menjadi bukti dia merupakan penduduk di
situ.</p>
<p>Lia lupa Chichi anak orang kaya. Dia dibesarkan di kawasan yang
ekslusif ini. Dahulunya, mungkin dua ratus tahun dahulu, kawasan ini
merupakan tempat tinggal orang-orang besar istana dan juga kerabat
diraja. Adakah ini bermakna Chichi dan Sam Ariffin berjiran sedari kecil
lagi? Jika begitu, mengapa pula En Dali yang sepatutnya kaya-raya ingin
meminta wang seribu dari seorang kerani sepertinya?</p>
<p>Lelaki tadi membuka pintu pagar apabila meneliti kad tersebut. Dia
seperti mengenali keluarga Chichi. Nama keluarganya saja sudah sangat
popular di Raiasia, inikan lagi di taman orang kaya ini. Ketiga-tiga
mereka melangkah masuk ke perkarangan rumah tersebut. Kalaulah dapat
menjejakkan kaki ke sini pada waktu siang, pasti dapat menjamu mata
dengan pemandangan indah taman bunga yang dihias begitu cantik.</p>
<p>Mereka masuk ke dalam rumah tersebut dan diminta menunggu di suatu
bilik yang Lia pasti merupakan ruang tamu satu. Dia pernah ke rumah
Chichi, dan mereka ada lebih lima belas bilik dalam rumah tersebut. Itu
belum lagi rumahnya di Scotland yang pernah Lia lawati dahulu,
dikatakannya terdapat seratus bilik agaknya sehinggakan Chichi sendiri
tidak tahu jumlah sebenar.</p>
<p>Baji tidak membuka mulut sepatah pun, sesuatu yang Lia harapkan dia
lakukan sewaktu dalam perjalanan ke <em>The Golden Grove</em> malam
tadi. Matanya sibuk meliar ke sana ke mari melihat keindahan hiasan di
dalam rumah tersebut. Seperti berada di galeri seni. Pasti rumah ini
dihias oleh pakar dekorasi terkenal, begitu teliti penyusunan dan
pilihan warnanya.</p>
<p>Kedengaran suara seorang lelaki berdehem. Lia mengangkat muka dan
melihat Sam Ariffin atau DOC di pintu. Dia masih dengan jaket hitamnya
yang sebenarnya berwarna coklat pekat dan topi golfnya yang juga
memiliki rona warna yang sama. Dia memandang ketiga-tiga mereka dengan
pandangan kosong. Tiada gambaran marah, terganggu mahupun gembira.</p>
<p>Lia kedengaran detik hatinya: <em>Kacaknya</em>.</p>
<p>Ewww!!! Lia mencemuh dirinya sendiri. Dia menggelengkan kepala
seorang diri membuatkan semua mata tertumpu kepadanya seperti dia sedang
disampuk syaitan.</p>
<p>“Ada apa anda semua ke mari?” soal Sam Ariffin dan mendongakkan
sedikit kepalanya.</p>
<p>Dia mula mengelakkan bertemu mata dengan kesemua tetamunya. Asyik
mendongak ke sana-sini. Hidungnya yang begitu tajam hujungnya boleh jadi
tempat burung bertenggek akibat banyak sangat mendongak. Baru Lia nampak
keangkuhannya. Sewaktu membuat kajian tentang DOC di internet, dia
mendapati banyak komen negatif tentang lelaki ini. Antaranya adalah
sifatnya yang kelihatan sombong. Ternyata, benar sungguh komen-komen
tersebut. Patutlah orang takut jadi bahan kecaman di laman sesawang,
kadang-kala kebenarannya boleh mengalahkan berita utama.</p>
<p>“Sam, ni kawan aku yang langgar kereta kau hari tu,” Chichi
bersuara.</p>
<p>Hmm. Itu saja balasan Sam Ariffin.</p>
<p>“Dia cuma seorang kerani saja, Sam. Macam mana dia nak hadapi saman
sehingga setengah juta. Dia juga dah disaman bapa kau,” dengan tenang
Chichi berkata. Gaya percakapannya tidak pernah dilihat Lia. Mereka
tidak pernah duduk sekelas, maka Lia begitu teruja melihat sisi Chichi
yang seperti ini. Dia kelihatan begitu anggun dan feminin, patutlah dia
jadi peguam yang berjaya.</p>
<p>“Itu sebahagian dari dunia, Chi. Kau pun tahu. Ini Raiasia. Negara
kita terbina atas dasar usaha keras dan moral yang tinggi. Kalau tak
mampu lakukan semua itu, jangan jadi penduduk Raiasia. Bila dah lakukan
kesalahan, hadapi akibatnya dengan hati yang terbuka. Sebagai peguam,
bukankah itu yang membuatkan negara kita begitu budiman dan maju di
rantau ini?” Sam membalas selamba. Lia tidak nampak mimik wajahnya
kerana dia kini sedang membelakangi mereka. Tangannya mengoles teko
tembaga yang sering Lia lihat dipamerkan di muzium.</p>
<p>“Tapi kita juga penuh dengan toleransi dan tolak-ansur. Itu juga yang
membuatkan negara kita boleh kekal aman walau ada pelbagai etnik tinggal
di sini. Kita juga menegaskan saling membantu dengan sepenuh daya yang
kita ada. Sebagai golongan elit, bukankah kita patut meringkan beban
yang dalam kesusahan?”</p>
<p>Sam Ariffin mengeluarkan bunyi dengusan sinis dari hidungnya. Dia
berpaling menghadap mereka, namun matanya menatap peta Raiasia yang
terpampang di dinding yang dibelakangi Lia dan Chichi.</p>
<p>“Peta itu merupakan lakaran datukku. Revolusi membawa makna baru
kepada kemerdekaan yang terjadi lebih tujuh puluh tahun dahulu. Keluarga
siapa lagi yang tahu akan erti kemerdekaan dan rukun negara ini kalau
bukan keluarga kami? Kenapa kau katakan sesuatu yang kau sendiri tak
percaya? Menolong seseorang dalam kesusahan? Apa maksud kau?”</p>
<p>Chichi ketawa. “Betullah. Apa aku ni.”</p>
<p>Dia bangun dari kerusi dan berdiri di sebelah Sam Ariffin. Wah, sama
cantik sama padan! Bagai pinang di belah dua! Lia mengagumi kedua-dua
mereka. Lia terpegun dengan visual mereka yang begitu harmoni di
matanya. Baji juga kelihatan terpanah sepertinya.</p>
<p>“Kau tahu, dia pun sibuk ikut kau ke sana ke mari. Diorang ni kau
punya maniak, tau?” Chichi mengadu kepada Sam Ariffin dengan sinis.</p>
<p>Lia rasa tidak puas hati mendengarnya. “Apa maksud kau, Chi? Kau pun
maniak juga. Kau cakap dia tu <em>hubby</em> kau kan. Kau ambil banyak
gambar di secara senyap.”</p>
<p>“Hah? Apa kau cakap? Aku tak dengar,” Chichi mengejek Lia. Dia
sengaja meletakkan tangan kanan ke telinganya seperti orang yang kurang
pendengaran.</p>
<p>“Jadi, kau seorang maniak yang melanggar kereta aku? Hmm… aku tak
boleh cakap aku terkejut. Ini bukan pertama kali aku berjumpa dengan
orang seperti kau,” Sam Ariffin berkata dengan nada tenang bercampur
sombong yang Lia kira merupakan cap dagangannya.</p>
<p>“Nampaknya, peguam aku ada lagi kerja nak buat lepas ni. Nantikan
surat peguam kerana menjadi maniak aku,” Sam Ariffin berkata dengan nada
seperti penjahat dalam filem kartun.</p>
<p>“Kau cuma buat macam tu sebab aku pernah langgar kau dulu kan?”</p>
<p>“Hah! Akhirnya kau mengaku pun kau pernah buat jenayah sebegitu
rupa!”</p>
<p>“Helo! Aku bayar saman trafik, ok. Mestilah aku terima hakikat
kesalahan aku. Tapi aku tak langgar kau! Dan kau bawa motor lebih
seratus kilometer sejam di laluan yang sepatutnya 40 kilometer sejam!
Itu salah kau juga. Ada sebabnya dipanggil kemalangan, tak sengaja!”</p>
<p>“Wah! Kau berani menjawab sedangkan kau yang bagi kecederaan teruk
dekat aku sampai macam ni!” Sam Ariffin mengangkat tangan kanannya dan
melihat kesan jahitan yang sudah menjadi parut yang panjang dari
pergelangan tangan hingga ke siku.</p>
<p>“Sejak dari haritu, aku berazam untuk jadi seorang pakar bedah. Tak
ku sangka, satu hari aku akan jahit luka kau dengan tangan aku
sendiri.”</p>
<p>Menyeramkan betul mamat ni. Lia terasa seram sejuk.</p>
<p>“Ok, aku minta maaf sebabkan kau kemalangan beberapa tahun lepas. Aku
asyik teringat saja kejadian tu. Memang salah aku yang menyebabkan
perkara tu terjadi. Kalau semua saman-saman yang kau buat dekat aku ni
sebab kemalangan tu, apa aku boleh lakukan untuk perbaiki semula keadaan
tu?”</p>
<p>Sam Ariffin menggelengkan kepalanya penuh dramatik. Tangannya sudah
menyeluk saku seluarnya. “Tak ada apa-apa yang boleh merubah perkara
yang lepas. Kata-kata maaf kau juga sudah lapan tahun terlambat. Waktu
tu pun, kau langsung tak minta maaf. Kau hanya seorang manusia yang
penuh ego.”</p>
<p>“Maafkan saya sebab mencelah. Sekarang dah pukul 2 pagi, saya ada
kelas besok. Boleh tak saya balik atau kita sambung drama ni besok-besok
ke?” Baji menyoal, matanya sudah merah menahan kantuk. Kemudian, dia
bangun dan memandang Lia.</p>
<p>“Kak Lia, apa yang akak buat tu dulu memang salah. Akak telah
menyebabkan seorang lelaki hebat hidup menderita kerana kecuaian akak.
Lesen memandu Kak Lia patut ditarik balik selama-lamanya. Akak kena
minta ampun dengan Sam dengan ikhlas, dan juga peminat-peminat dia,”
Baji berkata dengan penuh serius. “Kalau tak, saya akan buat satu
kiriman di forum Gate.”</p>
<p>Lia menggeleng-geleng dengan pantas. Forum di laman Gate yang juga
digelar <em>Hate Gate</em> merupakan forum paling mudah untuk dipulaukan
masyarakat. Forum Gate telah memperlihatkan banyak orang ternama yang
terdiri dari selebriti, personaliti popular, atlet, ahli perniagaan
kecil dan sederhana serta sebilangan kecil ahli politik kehilangan
kerjaya dan dipinggirkan dari masyarakat. Kebanyakan mereka yang berduit
meninggalkan negara kerana tidak tahan menanggung malu dan hidup
berseorangan.</p>
<p>Lia berjalan melangkau meja kopi—semua mata memandangnya aneh—dan
melompat turun di hadapan Baji. Lia memegang kedua-dua siku Baji dan
merayu kepadanya, “Jangan buat kiriman di Gate! Hidup akak akan hancur.
Kirimlah ke Klever ke.”</p>
<p>Lia mengembalikan akalnya yang seperti sudah semakin hilang mungkin
kerana sudah terlalu lewat malam. “Jangan kirim ke mana-mana. Apa akak
boleh buat untuk betulkan keadaan ini?”</p>
<p>“Sudahlah. Kau buat tu semua sebab takut jadi orang buangan. Bukan
kau memang benar-benar insaf dengan kesalahan kau pun. Aku hidup dengan
parut luka yang kau buat setiap hari, sedangkan kau hanya dihambat rasa
bersalah hari demi hari. Jangan jadi manusia hipokrit,” Sam Ariffin
berkata sambil memandang Lia dengan tajam.</p>
<p>“Jadi? Kau nak aku dibenci masyarakat? Ok, baiklah. Aku akan terima.
Jika itu caranya untuk aku membalas kesalahan yang aku lakukan.
<em>Jokes on you,</em> aku sangat suka hidup seorang diri. Kalau memang
aku dipinggirkan seluruh penduduk negara ni pun, aku ada alasan untuk
tak kerja dan jadi <em>hermit</em>.” Lia akhirnya mengalah.</p>
<p>“Aku balik dengan teksi. Baji, jangan ikut akak!” Lia menyergah Baji
yang kelihatan sudah hampir pengsan dan mengikutinya dari belakang.
Gadis itu terkejut dan berdiri tegak di tempatnya.</p>

<h1 id="bab-15-terlebih-viral">BAB 15: TERLEBIH VIRAL</h1>
<p.noindent>Kini Lia sudah ada koleksi tiga surat saman di hadapannya. Dia
mengambil gambar sebagai cenderamata yang tidak akan dilupakan sepanjang
hayatnya. Kopi panas dihirup buat kali terakhir di pangsapuri yang
sangat mewah bagi seseorang seperti dirinya. Pertama kali dia
menjejakkan kaki di <em>Mahogani Nakai</em> itu dia sudah jatuh cinta
dengan tempat itu. Sungai Had sebagai hamparan pandangan setiap kali
memandang ke luar tingkap serta hiruk-pikuk kota di sebalik Jambatan
Baluarti yang akan menampilkan lampu yang cukup indah di malam hari.</p>
<p>Dia akan berpindah masuk ke rumah di pinggir kota pada hari ini.
Sewanya jauh lebih murah dari tempat ini, tapi sekurang-kurangnya dia
dapat menjimatkan duitnya. Dia juga dengan keberanian yang entah datang
dari mana, mencari namanya di internet. Mungkin mabuk akibat terlalu
kurang tidur, dia seperti tidak acuh pada komen-komen negatif yang
didapatinya di forum Gate. Baji memperkotakan janjinya dan menghantar
satu kiriman yang pantas dibaca oleh beribu-ribu orang. Mungkin ini kali
terakhir dia akan melayari internet. Selepas ini, dia pasti akan mati
kerana kemurungan.</p>
<p>Kritikan dan kecaman yang dibacanya saja sudah pun menghiris hatinya
yang sedang tahan kantuk. Apatah lagi ketika dia segar-bugar, pasti
bagai ditikam-tikam jantungnya membaca komen-komen di situ. Dia juga
sudah meletakkan notis yang akan tamat dua bulan lagi. Tetapi baru saja
mesej masuk dari bosnya mengatakan dia tidak perlu lagi datang kerja
sampai bila-bila. Lia terasa lega. Akhirnya dia dapat melepaskan diri
dari kerja tersebut.</p>
<p>Lia meletakkan kunci rumah di atas kaunter dapur dan bergerak ke
pintu. Bagasi baju didirikan di sisinya. Dia memandang buat kali
terakhir pangsapuri yang sudah hampir lapan tahun dihuninya itu. Setiap
kali pulang ke sini, dia terasa damai, dan kini dia melangkah pergi
dengan perasaan damai juga. Syukur dengan kurniaan tempat berteduh yang
menjadi pelindungnya selama ini. Terasa menitis sedikit air mata, entah
air mata sedih atau terharu, dia rasa kedua-duanya.</p>
<p>Lif dibuka dan Lia melangkah ke dalam. Tiada sesiapa di dalamnya.
Ketenangan. Sesuatu yang tidak dirasainya apabila pintu lif terbuka di
aras satu pangsapuri. Dua orang gadis muda berdiri di luar pintu dan
terperanjat melihatnya. Wajah mereka bertukar menjadi jijik dengan
serta-merta. Salah seorang dari mereka juga mengambil gambarnya tanpa
dipinta. Lia tidak mempedulikan mereka dan menarik bagasinya menuju ke
pintu utama pangsapuri.</p>
<p>Tabiat Lia yang suka memandang ke lantai membuatkan dia melakukan
kesalahan taktikal seorang manusia yang hampir dibuang masyarakat. Di
hadapan pintu pangsapuri, sudah tersedia puluhan wartawan dan jurugambar
yang sedang menunggu kelibatnya. Lia berlari semula ke dalam, hanya
untuk dirinya dihalang oleh dua pengawal keselamatan yang berbadan cukup
besar. Lia yakin kedua-dua mereka tidak pernah bekerja di situ sebelum
ini dan hanya diupah untuk kejadian ini.</p>
<p>Lia yang bertindak seperti orang sudah putus urat mencari-cari cermin
mata hitam di dalam begnya. Dia juga menggeledah beg untuk mencari
pelitup muka yang sering dibawanya sejak keluar dengan Baji—kerana bau
mulut Baji bukan kerana mengintip selebriti. Cermin matanya terpelanting
hingga terkena salah seorang pengawal di belakangnya. Pengawal tersebut
menampakkan wajah yang bengis membuatkan dada Lia berdebar-debar. Dia
meminta maaf berkali-kali dan menguis-nguis cermin mata berdekatan
pengawal dengan kakinya kerana takut untuk menghampiri.</p>
<p>Pelitup muka cuba untuk dipakai namun malang tidak berbau, talinya
putus pula akibat rentapan Lia yang tidak sabar. Wartawan sibuk
bertanyakan pelbagai soalan kepadanya.</p>
<p>“Adakah Cik Lia menyesali perbuatan Cik Lia?”</p>
<p>“Apa rancangan Cik Lia selepas ini?”</p>
<p>“Adakah Cik Lia akan meninggalkan negara ini atau melucutkan
kewarganegaraan Cik Lia sendiri?”</p>
<p>“Cik Lia mahu tinggal di mana selepas ini? Malaysia? Singapura?
Indonesia? Adakah Cik Lia memiliki wang yang mencukupi untuk melakukan
semua itu?”</p>
<p>“Adakah Cik Lia menerima sebarang bentuk ugutan dan ancaman dari
peminat Hazmat?”</p>
<p>“Adakah Cik Lia pernah bercinta dengan DOC?”</p>
<p>Soalan tersebut membuatkan Lia terasa menyirap dan membalas, “Pergi
mampus lelaki tu!”</p>
<p>Mulutnya dikatup oleh seseorang yang bersarung tangan hitam. Lia
merasakan dirinya direnggut pergi situ dengan pantas sekali. Dia ingat
sangat kejadian seperti ini. Dia berusia 7 tahun barangkali dan sedang
asyik memerhatikan mainan di pasar. Bapanya yang sangat risau kerana dia
terpisah dari keluarga menariknya pergi dan membawanya berjalan
sepanjang seratus meter dengan lajunya. Lia merasakan memori masa
kecilnya datang kembali dan terasa geli hati. Entah dia diculik atau pun
apa, dia tidak kisah. Lia ketawa kecil.</p>
<p>Lelaki yang memakai topi, pelitup muka dan cermin mata hitam itu
membawa Lia ke sebuah kereta yang telah dihitamkan nombor
pendaftarannya. Bagasi Lia dicampak masuk ke tempat duduk penumpang di
belakang dan Lia diarahkan masuk ke tempat di sebelah pemandu. Kereta
dipecut laju meninggalkan wartawan yang sudah mengerumuni kereta
tersebut.</p>


<hr>


<p>“Terima kasih, Kai. Kau dah selamatkan aku dari hurungan manusia
yang…buat kerja diorang,” Lia berkata, tidak mampu memandang Kai.</p>
<p>“Aku rasa, kau je lah kawan aku pada waktu ni,” Lia berkata lagi.</p>
<p>Kai tidak bersuara. Hanya Lia yang bercakap sedari tadi, meluahkan
kekecewaan yang terbuku di hatinya. Kesedihan yang dirasakannya. Lia
sangka dia kuat, tapi sebenarnya tidak. Dia sudah penat menangis di
hadapan Kai. Lelaki itu hanya duduk di hadapannya dan membiarkannya
menangis sepuas-puasnya.</p>
<p>Sungai Had menjadi saksi kesedihan Lia sebagaimana sungai tersebut
telah mewarnai hidupnya selama bertahun-tahun. Dia memandang air sungai
yang jernih mengalir dengan tenang sepanjang bandar raya Sula. Tempat
itu tidak sering dikunjungi orang kerana tidak diperindah seperti
kawasan lain di pinggir Sungai Had. Rumput ada yang terbiar dan menjalar
panjang menampakkan seperti tempat itu tidak sesuai menjadi destinasi
merehatkan fikiran.</p>
<p>“Aku tak tahu nak kerja apa, Kai.”</p>
<p>Kai rasa ini masanya untuk mula membuka mulut. Lia seperti sudah reda
sedikit angin sedihnya.</p>
<p>“Macam mana dengan audio siar kau?”</p>
<p>Lia menggeleng. “Sejak setahun lepas pun audio siar tu semakin
berkurang pendengar. Aku cuma dapat pendengar dalam seribu orang sahaja.
Terpaksa banyak ikat perut untuk bayar sewa pangsapuri tu.” Dia berhenti
sejenak sebelum menyambung, “Sebenarnya, mungkin ada baiknya aku keluar
dari rumah tu sekarang. Sebab, satu masa nanti aku akan dihalau keluar
juga kerana tak mampu bayar sewa.”</p>
<p>“Sekurang-kurangnya sekarang kau masih ada rumah sewa. Kau cuma perlu
fikir kerja saja. Atau ambil masa dulu beberapa bulan untuk tenangkan
fikiran. Tak perlu terburu-buru cari kerja,” Kai berkata.</p>
<p>Tergelak Lia mendengarkan kata-kata Kai. “Aku punya simpanan tak
boleh menampung selama beberapa bulan hidup tanpa bekerja.”</p>
<p>Bunyi mesej masuk di telefon Lia, namun Lia membiarkannya. Dia tidak
mahu diganggu oleh sesiapa pun.</p>
<p>“Marilah, aku hantar kau pulang ke rumah sewa kau yang baru. Mungkin
kau patut berehat,” Kai bangun dari duduknya di longgokan batu.</p>
<p>Lia mengeluh, “Lepas ni aku akan berehat lama.”</p>
<p>“Ini kereta siapa, Kai? Lain daripada kereta kau sebelum ni?” Lia
bertanya apabila menyedari ini bukan kereta yang membuatkan dirinya
disaman oleh En Dali.</p>
<p>“Ini kereta sewa, begitu juga kereta yang kita naiki tempoh hari. Aku
baru pulang ke Raiasia, Lia. Aku belum sempat nak beli kereta,” Kai
menjawab.</p>
<p>Mereka tiba di sebuah pangsapuri yang begitu usang di pinggir kota.
Pangsapuri tersebut hanya memiliki empat tingkat. Lia menelefon pemilik
rumah dan memaklumkan kepadanya dia sudah pun tiba di pangsapuri.
Pemilik rumah memintanya naik ke tingkat empat di Blok B. Lia keluar
dari kereta dan menarik bagasinya keluar. Kai juga mengiringi Lia ke
rumah barunya.</p>
<p>Mereka berjalan di hadapan gerai-gerai kecil yang menyediakan makan
tengah hari. Ramai orang sedang menjamu selera ketika itu. Mata mereka
juga tertumpu kepadanya, terutama sekali anak-anak muda. Lia terasa
menyesal tidak memakai cermin mata hitamnya. Oh, lupa! Cermin matanya
sudah pun tertinggal di hadapan <em>Mahogani Nakai</em>. Dia cuba
berjalan dengan pantas, tapi bagasinya yang berat menyukarkan
perjalanannya.</p>
<p>Pangsapuri tersebut tidak memiliki lif, maka mereka terpaksa mendaki
tangga untuk sampai ke tingkat empat. Nasib baiklah Kai menemaninya,
lelaki itu dengan baik hati menghulurkan bantuan dan mengangkat begnya
naik di tangga. Tapi Lia terasa serba-salah dan membawa sendiri
bagasinya apabila sudah di tingkat tiga.</p>
<p>Mereka mencari rumah bernombor 23 setelah tiba di tingkat empat. Bau
hapak dan busuk mencucuk masuk ke hidung. Kelihatan air berlopak-lopak
di lantainya, gara-gara hujan pagi tadi. Tapi ada juga yang berwarna
kuning membuatkan Lia sedikit ragu-ragu tentang air tersebut. Mereka
sampai di hadapan rumah bernombor 23 dan Lia mengetuk pintu.</p>
<p>Pintu dibuka dan muncul wajah seorang wanita pertengahan umur. Dia
menyambut Lia dengan wajah berseri dan ramah.</p>
<p>“Jemput masuk,” wanita itu berkata. “Ini suami awak?”</p>
<p>“Bukan, ini kawan saya.”</p>
<p>“Oh. Dia tinggal sini ke?”</p>
<p>Lia menggeleng dengan pantas. “Bukan, saya seorang saja.”</p>
<p>Wanita itu kelihatan sedikit lega. Lia melihat sekitar rumah.
Terdapat sofa, meja kopi dan TV di ruang tamu. Sebuah meja makan empat
segi, dapur serta peti ais. Kelengkapan rumah lengkap walaupun rumah
tersebut kelihatan usang. Namun itu bukan satu masalah. Lia cukup
gembira mendapat tempat tinggal yang bersesuaian dengan bajetnya.</p>
<p>“Ha, jad macam mana? Suka tak?” wanita yang memperkenalkan diri
sebagai Kak Odah itu bertanya kepada Lia dengan girang.</p>
<p>Lia tersenyum manis, “Ok lah rumah ni, cik.”</p>
<p>“Jadi… deposit tiga bulan.”</p>
<p>Tergamam seketika Lia mendengarkannya. Dia tiada wang tunai sebanyak
itu.</p>
<p>“Macam mana kalau saya masukkan ke dalam bank, cik? Saya tak ada wang
sekarang ini.”</p>
<p>Kak Odah berfikir seketika. “Kak Odah pun tak ada nombor bank
sekarang. Kak Odah hantar kamu ke bank lah, ya.”</p>
<p>Lia bersetuju. Kai diminta menunggu seketika di rumah tersebut dan
tidak mencuri apa-apa. Itu yang dikatakan Kak Odah kepadanya. Kak Odah
membawa Lia menaiki keretanya yang Lia kira boleh tahan mewah namun
dijangka untuk pemilik rumah sewa sepertinya.</p>
<p>Kak Odah bertanya tentang pekerjaan dan latar belakang Lia. Dia
berbasa-basi dan menjawab sekadar yang perlu lebih-lebih lagi apabila
wanita tersebut kelihatan seperti tidak mengetahui siapa dirinya. Kereta
diberhentikan di hadapan Baybank yang menjadi bank Lia sejak pertama
kali mendaftar untuk bank peribadi apabila mula-mula bekerja. Kak Odah
menunggu di dalam kereta sementara Lia mengeluarkan wang dari mesin
ATM.</p>
<p>Lia terasa sedikit sebal untuk menghulurkan wang deposit tersebut.
Nampaknya dia perlu berjimat-cermat sampailah mendapat pekerjaan yang
sesuai. Lia melintas jalan kecil di hadapan bank untuk kembali ke
kereta.</p>
<p>“Ini depositnya, Kak Odah,” Lia menghulurkan sejumlah duit kertas
yang nampak begitu tebal tanpa sampul surat.</p>
<p>Kak Odah mengambilnya dengan pantas dan mengiranya dengan pantas.
“Ok, cukup. Ini kunci. Terima kasih.”</p>
<p>Bunyi cengkerik. Lia yakin ada cengkerik dalam kereta ini kerana
selepas Kak Odah mengucapkan terima kasih, wanita itu terdiam. Suasana
bungkam di dalam kereta sehinggalah Lia menjawab ‘sama-sama’ dan keluar
dari kereta. Kak Odah menderu laju meninggalkan Lia di tepi jalan.</p>
<p>Lia tidak pasti apa yang dirasakannya kini. Kenapa dia tak hantar Lia
balik? Nasib baik dia tidak terasa ingin menangis setelah puas menangis
tadi. Telefon ditangan dinyalakan dan Lia menelefon Kai.</p>
<p>“Mana Kak Odah?” suara Kai sedikit tinggi. Hairan dia mengapa Lia
mahu memintanya mengambil dari bank sedangkan dia pergi bersama Kak Odah
tadi.</p>
<p>Lia berlegar-legar di kaki lima sementara menanti Kai. Nasibnya tidak
baik apabila dia bertembung dengan remaja-remaja yang baru pulang dari
sekolah. Mereka memandangnya atas ke bawah.</p>
<p>“Ini perempuan tu!!” seru salah seorang dari mereka. Beberapa telefon
bimbit terpampang di hadapan Lia dan dia mendengar bunyi kamera diklik
berkali-kali. Ada juga yang Lia yakin sedang merakam gerak-gerinya. Lia
mahu masuk ke dalam bank, namun dihalang pengawal yang hairan melihat
dia dikejar kumpulan remaja terbabit.</p>
<p>Lia berlari melintas jalan dan bersembunyi di sebalik pokok besar.
Dia sendiri tidak pasti mengapa dia memilih untuk bersembunyi di situ,
pastinya mereka mudah menjumpainya. Sekali lagi Kai menyelamatkan
dirinya apabila kereta yang dipandu Kai berhenti di hadapan Baybank. Lia
meluru keluar dari persembunyian dan terus masuk ke dalam kereta.</p>
<p>“Kak Odah tinggalkan kau?”</p>
<p>“Entah. Mungkin dia nak pergi pasar kut.”</p>
<p>“Ah, perempuan tu!” ketus Kai, tidak puas hati. Dia memandu kereta
laju kembali ke rumah sewa yang kini menjadi hak milik sementara
Lia.</p>

<h1 id="bab-16-ladang-cacing">BAB 16: LADANG CACING</h1>
<p.noindent>Seperti seorang yang sedang ketagihan, Lia mendapati dirinya sering
ke internet dan di mana saja pasti ada komen-komen negatif tentang
dirinya. Banyak kiriman di forum-forum yang membincangkan tentang
dirinya. Walaupun tiada media sosial, dia juga kadang-kala gatal tangan
untuk ke sana dan ramai warganet yang merujuk kepada namanya untuk
memperkatakan sesuatu yang tidak baik.</p>
<p>Sudahlah tidak bekerja beberapa hari. Pencarian kerjanya juga
seringkali gagal. Sampaikan dia sudah terasa berat untuk melangkah
keluar rumah. Akaun banknya juga sudah lama tidak diperiksa bakinya. Dia
terasa cemas setiap kali ingin log masuk ke akaun bank. Akhirnya dia
terbaring saja di atas katil, makan roti sekali-sehari. Roti pun sudah
melebihi tarikh luput. Panggilan telefon dari Kai juga tidak dijawab.
Satu-satunya sahabat baiknya, Afiyat juga tidak diendahkan balasan
mesejnya.</p>
<p>Semuanya Lia tolak ke tepi. Dia sudah tidak tahu mana tempat untuk
dituju. Harapannya jangan dia dihalau dari rumah ini, sudahlah. Pintu
diketuk dengan begitu kuat. Lia bangun dengan malas. Dia mengintai dari
luar rumah. Kak Odah. Pintu dibuka dan Lia memberikan senyuman manis
kepada tuan rumahnya itu.</p>
<p>“Ada ap—”</p>
<p>“Lia, akak minta maaf. Tapi akak rasa Lia kena keluar dari rumah ni.
Ada orang dah beri lokasi rumah ni di laman sesawang. Akak tak mahu tahu
apa yang awak dah buat, Lia. Tapi, akak pun tak mahu terlibat
dengannya,” Kak Odah berkata tergesa-gesa.</p>
<p>Lia memahami sepenuhnya apa yang ingin disampaikan Kak Odah itu. Dia
mengangguk lemah. Nampaknya harapan tinggal harapan. Dia perlu keluar
dari sini. Tapi ke mana? Menyesal pula tidak mempedulikan Kai
berhari-hari. Dia sajalah yang dapat membantunya. Afiyat sudah berumah
tangga dan memiliki keluarga sendiri, dia tidak boleh disusahkan.
Kalaulah ibu bapanya masih hidup, mungkin dia boleh kembali ke rumah
mereka. Tapi rumah itu juga telah dijual dan dia hanya hidup
sendiri.</p>
<p>Bagasi seperti sudah menjadi almari rasminya. Mungkin selepas ini dia
tidak perlu lagi mengemas pakaian di dalam bagasinya dan hidup saja di
bawah jambatan. Lia menarik keluar begnya dan mengucapkan selamat
tinggal kepada Kak Odah. Wanita itu menampakkan reaksi kekok dan
mengambil kunci dari tangan Lia.</p>
<p>Lia menuruni tangga pangsapuri yang hanya didiami selama seminggu
itu. Kini arah mana pula hendak ditujunya? Dia hanya berjalan menunduk
dan memandang lantai. Matanya tertancap pada suatu risalah yang terletak
di atas lantai. Risalah itu dikutip dan dibaca isinya.</p>
<blockquote>
<p><em>Pengutip cacing diperlukan.</em></p>
<p><em>Bekerja hanya lima jam sehari.</em></p>
<p><em>Gaji boleh mencecah 3000++ sebulan.</em></p>
</blockquote>
<p>Keluhan lega dilepaskan. Baik ada kerja dari tak ada kerja. Berguna
juga latar belakang sainsnya dalam kerjaya ini. Lia memasukkan risalah
itu ke dalam poket hadapan bagasinya dan berjalan pergi meninggalkan
pangsapuri usang itu.</p>


<hr>


<p>Lia meninjau-ninjau dari belakang pagar tempat yang dikatakan boleh
menjadi pengutip cacing ini. Sudah tidak lagi berada di dalam lingkungan
bandar raya Sula, tempat itu lebih hijau dan seperti lebih nyaman dari
ibu kota. Tiada siapa yang kelihatan di sebalik pagar. Tiada pengawal
keselamatan, pekerja lalu-lalang atau sesiapa saja yang berkenaan.</p>
<p>Sudah berkali-kali dia cuba menelefon nombor yang tertera namun tiada
jawapan dari mereka. Lia meletakkan bagasinya di tepi pagar dan duduk di
atas tanah menunggu sehingga ada seseorang untuk dipanggilnya.</p>
<p>Dia memeriksa baki internetnya, cuma ada beberapa gigabit saja yang
tinggal. Internet bukan satu keperluan buat masa ini, maka Lia berhasrat
untuk berjimat-cermat. Nasib baiklah dia masih menjadi pelanggan kredit
tidak lupus dan tidak terliur dengan tawaran pelan tanpa had. Pasti dia
akan berada dalam kesusahan sekarang ini.</p>
<p>Seekor kucing yang memiliki bulu berwarna hitam di belakang badannya
dan putih di bawah badannya sedang menjilat-jilat tangannya. Apabila
kucing itu menyedari Lia berada di hadapan pagar, dia merenung lama Lia
dengan pandangan hati-hati. Lia juga berbuat perkara yang sama. Kucing
itu menghampiri Lia membuatkan dia agak hairan. Selalunya kucing akan
melarikan diri. Kucing itu kini sudah pun duduk betul-betul di
hadapannya. Matanya memandang Lia tanpa berkelip.</p>
<p>“Apa kau buat di sini?”</p>
<p>“Emm…aku tak ada rumah.”</p>
<p>“Samalah. Kau dah makan?”</p>
<p>“Pagi tadi aku makan roti.”</p>
<p>“Aku pun cuma makan tulang ayam saja. Kau ada keluarga?”</p>
<p>“Tiada. Aku seorang saja.”</p>
<p>“Kita serupa. Mungkin kita boleh jadi keluarga untuk satu sama
lain?”</p>
<p>“Kau akan cakar dan gigit aku ke?”</p>
<p>“Kalau kau tak hormati aku, memang aku tak teragak-agak untuk
melakukannya.”</p>
<p>“Kalau macam tu, bolehlah. Kau nak ikut aku ke mana saja?”</p>
<p>“Ya. Aku akan bersama-sama dengan kau ke mana saja.”</p>
<p>Kucing itu berjalan setapak ke hadapan. Dia menjilat-jilat lagi
tangan, kemudian membasuh mukanya. Kepalanya digeleng-gelengkan dengan
laju setelah selesai mencuci muka.</p>
<p>“Siapa nama kau?”</p>
<p>“Lia.”</p>
<p>“Nampaknya, aku kena berlalu dari sini. Lupakan saja apa yang aku
cakap tadi. Jangan ikut aku lagi.”</p>
<p>Kucing itu berlalu pergi dengan langkah angkuh meninggalkan Lia.
Geram Lia dibuatnya. Kucing pun suka menghakiminya.</p>
<p>Dia bangkit dari duduk dan menggegar pagar tanpa sebab. Entah apa
yang merasuknya, Lia dengan sekuat-kuat hati menggoncang pagar tersebut.
Apabila tiada siapa yang keluar dari premis itu, dia mula menendang
pagar itu dan mula merasakan kakinya seperti direnjat halilintar. Rasa
sakit sendinya menerjah masuk sehingga ke belakang punggung. Lia
memegang kakinya dan duduk kembali di atas tanah.</p>
<p>“Ada apa masalah?” satu suara bertanya dalam Lia kesakitan.</p>
<p>“Saya…nak minta kerja.”</p>
<p>“Oh, ingat nak cari gaduh,” sindir lelaki itu.</p>
<p>“Ada kerja sebagai pengutip cacing di sini?”</p>
<p>Lelaki itu mengangguk. “Ya, kami pembekal cacing terbaik di Raiasia.
Masuklah.” Dia membuka pintu pagar untuk Lia. Apabila melihat Lia
menarik bagasinya, lelaki itu hairan. “Awak ni tak ada rumah ke?”</p>
<p>“Ya. Saya baru dihalau keluar.”</p>
<p>“Awak boleh tinggal di sini. Tempat kami memang banyak pendatang dari
luar. Kami ada sediakan tempat tinggal,” lelaki itu berkata lagi sambil
memperkenalkan diri sebagai Duma.</p>
<p>Lia terasa bersyukur dalam hatinya. Dia berterima kasih kepada Duma
dan senyuman mula terukir di wajahnya. Ada juga tempat berteduh untuk
malam ini. Duma membawanya ke pejabatnya. Pejabat itu tidak memiliki
penghawa dingin yang sudah menjadi standard bagi kebanyakan pejabat dan
rumah. Bagasi diletakkan di sebelah pintu.</p>
<p>“Kita akan mula bekerja sekarang.”</p>
<p>Lia tidak menjawab dan hanya menurut saja. Dia memakai sarung tangan,
topi dan apron seperti yang diajarkan oleh lelaki itu. Mereka bergerak
menuju ke belakang pejabat. Terdapat tanah yang luas dengan pelbagai
tumbuhan.</p>
<p>“Ini sayur-sayuran. Di belakang sana ada buah-buahan.”</p>
<p>Lia terkejut melihat sayur-sayuran yang kelihatan begitu segar dan
sihat. Begitu gemuk dan besar cili-cili, terung, timun dan segala macam
yang berada di situ.</p>
<p>“Sayur ni boleh dimakan ke?”</p>
<p>“Boleh. Bila tanam akan jadi membazir bila tak dipetik. Jadi kami
makan saja sayur-sayuran dan buah-buahan yang ada.”</p>
<p>Mereka mendekati satu pokok terung. “Di bawah pokok ini terdapat
banyak cacing-cacing yang gemuk-gemuk di dalam tanahnya.” Duma mula
menerangkan tentang cara-cara menangkap cacing bersama demonstrasi yang
begitu pantas sehingga Lia hampir hilang arah.</p>
<p>Lia mencubanya dan ternyata rasa geli mula menerpa dan mengganggunya
melakukan kerja. Dia segera mengingatkan dirinya bahawa ini sajalah
tempat yang akan menerimanya untuk kerja buat masa ini, dan mungkin
untuk selama-lamanya. Maka, dia perlu menerima kenyataan seperti ini.
Cacing yang meliuk-lintuk dan terrgeliat itu membuatkan bulu roma Lia
meremang. Memang geli. Dia segera memasukkan cacing tersebut ke dalam
baldi cacing yang dibawa Duma. Duma kelihatan tidak berpuas hati, dan
Lia tahu dia seorang bos yang tidak sabar dan mendambakan kesempurnaan
pada setiap pekerjanya.</p>
<p>Lia cuba untuk mengambil hati bosnya dan melakukan kerja dengan
berhati-hati. Sesekali dia terlepas juga untuk memegang cacing dengan
cermat dek rasa gelinya. Duma didengari Lia mengeluh berat tetapi lelaki
itu masih tidak memarahi Lia. Lia cuba untuk bekerja dengan lebih serius
supaya malam ini dia memiliki tempat untuk berteduh.</p>
<p>Duma meninggalkan Lia sebentar. Dia kembali bersama satu perkakas
yang dia biasa lihat di dalam makmal. “Ini <em>grafter.</em>”</p>
<p>Err…aku pasti itu rak untuk kryo. Lia berkata di dalam hati.</p>
<p>“Gunakan ini untuk kaut cacing dengan mudah.”</p>
<p>Lia mengambil saja tanpa banyak cakap dan membenamkan
<em>grafter</em> atau rak tabung uji mikro itu ke dalam tanah. Dia
membuat satu cedokan dan menarik keluar. Wah, ternyata rak tersebut
sangat berfungsi dengan baik! Cacing memenuhi setiap lubang yang
terdapat di rak tersebut dan Lia terus menghumban mereka masuk ke dalam
baldi.</p>
<p>“Perlahan-lahan. Jangan campak mereka macam tu,” Duma berkata dan
mengerutkan dahi. Dia kelihatan begitu risau dengan keselamatan
cacing-cacing tersebut.</p>
<p>Lia meminta maaf dan melakukan kerja dengan cermat. Dia cuba lebih
berlemah-lembut dan berhemah dalam menangani cacing di tanah dan di
tangannya. Duma memerhatikan saja dia melakukan kerja tanpa sebarang
komen.</p>
<p>Waktu sudah pun petang dan sudah seharian Lia menjalani latihan hari
pertamanya dengan cemerlang. Dia kembali ke rumah penginapan bersama
bagasinya. Dia memberi salam dan tiada jawapan. Mungkin mereka belum
balik dari bekerja. Lia melangkah masuk ke dalam rumah tersebut.
Bangunan itu petak dan panjang dan dicat dengan warna putih. Apabila
melangkah masuk terdapat katil dua tingkat bersama almari di antara
katil-katil tersebut. Sebuah laluan masuk menampakkan ruangan yang
diterangi lampu. Lia meletakkan bagasi di sebelah laluan masuk tersebut
dan menjengah ke dalam. Terdapat sebuah meja makan dan juga ruang
memasak yang sederhana. Terdapat juga peti ais. Lia berpuas hati dengan
keadaan rumah tersebut. Tidaklah sedaif yang dia sangka. Dia terdengar
bunyi pancuran air di laluan masuk di sebelah dapur. Pasti terdapat
bilik mandi dan tandas di sana. Mungkin penghuni merangkap teman
serumahnya sedang mandi.</p>
<p>Lia kembali ke ruang tamu atau bilik tidur. Dia tidak pasti untuk
duduk di katil mana. Dia meninjau katil yang seperti tidak berpenghuni.
Akhirnya dia duduk bersila di lantai menanti sehingga teman rumahnya
keluar untuk proses orientasi.</p>
<p>Bunyi pintu bilik air dikuak dan suara orang bernyanyi mendayu-dayu.
Lia bangun dari duduk dan berdiri dengan sopan di pinggir salah sebuah
katil. Dia memandang ke luar tingkap supaya lebih dramatik apabila mata
mereka akhirnya bertentangan.</p>
<p>“Kak Lia?”</p>
<p>Lia menoleh dan melihat Baji yang baru saja keluar dari bilik air di
hadapannya. Mereka berdua saling berpandangan dengan penuh hairan dan
takjub.</p>
<p>“Apa Kak Lia buat di sini?” “Kenapa Baji ada di sini?”</p>
<p>Kata-kata mereka seiring membuatkan mereka terdiam dan kembali
membuka mulut.</p>
<p>“Macam mana boleh sampai sini?” “Kenapa mandi di sini?”</p>
<p>Sekali lagi mereka beriringan kata. Akhirnya Baji mengalah dan
meminta Lia bersuara.</p>
<p>“Baji tinggal atau kerja di sini ke?” Lia menyoal.</p>
<p>Baji tidak menjawab. Nampak seperti soalan yang tidak perlu ditanya
apabila terlalu ketara jawapannya. Tapi boleh difahami mengapa perlu
ditanya juga. “Ya. Saya bekerja di sini untuk menampung kos.”</p>
<p>Luruh hati Lia mendengarnya. Dia selalu terdengar kos sara hidup kini
kian meningkat naik gara-gara ekonomi yang semakin merosot. Mendengarkan
seorang pelajar yang terpaksa bertungkus-lumus bekerja sambil belajar
membuatkan hatinya sebu.</p>
<p>“Saya dah lama tak balik kampung, mungkin beberapa bulan sekali. Saya
cuba berjimat-cermat, tapi masih tak cukup juga duit.”</p>
<p>“Akak faham. Dulu pun akak kadang-kala tak makan dua hari sebab tak
cukup duit. Macam tu lah belajar, perlu banyak berkorban.”</p>
<p>“Ya. Saya rasa nak berhenti belajar dan kerja sepenuh masa.”</p>
<p>“Jangan, Baji! Kerja tu banyak. Tapi peluang untuk belajar mungkin
sekali saja seumur hidup. Lepas bekerja, keadaan diri kita tak sama
untuk belajar,” Lia menasihati mengikut pengalamannya. “Mungkin tak
semua orang begitu, tapi akak rasa lebih baik Baji fokus saja pada
belajar. Kalau tak cukup duit, mungkin akak boleh bantu.”</p>
<p>“Tapi saya tak mahu tinggalkan kerja saya, kak,” rintih Baji dengan
sedih.</p>
<p>Lia terdiam seketika. “Akak faham, kesusahan apabila kekurangan duit.
Ini cuma kerja sebagai pengutip cacing saja, akak boleh buat lebih untuk
Baji.”</p>
<p>“Bukan,” Baji menidakkan. Dia menggelengkan kepalanya. “Baji suka
ikut idola-idola Baji ke mana saja mereka pergi. Cuma, kalaulah kos
membeli kamera dan peralatannya serta menyewa teksi tak semahal itu,
mungkin saya tak perlu bekerja dan tinggal di sini.”</p>
<p>Lia tergamam. Dia cuba memproses kembali apa yang keluar dari mulut
Baji. “Maksud Baji…Baji kerja di sini sebab tak cukup duit jadi
maniak?”</p>
<p>Hidung Baji memerah seperti ada asap terkeluar dari lubangnya. “Baji
bukan maniak. Baji cuma peminat saja.”</p>
<p>Itulah cogan kata seorang maniak. Aku bukan maniak. Lia sendiri
pernah jadi maniak kerana terdesak, atau kurang akal dan dia sendiri
sampai bila-bila tidak akan mengaku dirinya maniak. Tapi kenyataannya,
dia memang seorang maniak.</p>
<p>“Kita makan dululah. Akak dah lapar ni.” Lia bangun dari duduk dan
pergi ke dapur. Rasanya, tidak perlu dikusutkan fikiran kedua-dua mereka
dengan perbualan yang lebih mengelirukan.</p>

<h1 id="bab-17-hero">BAB 17: HERO</h1>
<p.noindent>Sudah tiga hari dia bekerja di situ. Lia terlupa erti bahagia dengan
bekerja. Apabila bergabung dengan masa dan tenaga yang dikerah,
membentuk aliran tenaga yang mengundang fokus dan produktiviti.
Fikirannya kosong tanpa perkara remeh-temeh, tubuhnya juga terasa segar
dengan digerakkan. Dia kembali ke katil dalam keadaan lelah dan terus
tertidur, sesuatu yang sudah lama tidak dapat dilakukannya sejak menjadi
tular di Raiasia.</p>
<p>Lia berjalan sambil meregangkan badannya menuju ke ladang cacing
merangkap ladang sayur-sayuran. Dia masih di stesen sayur sehinggalah
Duma meletakkannya di stesen yang lebih mencabar.</p>
<p>Seorang pekerja sudah pun berada di ladang cacing, terbongkok-bongkok
menggembur tanah untuk mengeluarkan penghuni di dalamnya. Lia mendekati
pekerja lelaki itu, kerana semangat ukhuwahnya masih menggebu-gebu.</p>
<p>“Selamat pagi,” Lia menegur sambil membetulkan topi jeraminya.</p>
<p>“Pagi,” jawab lelaki itu dan memusingkan badannya. Dia tersenyum
manis ke arah Lia yang ternganga sedikit.</p>
<p>“Kai?”</p>
<p>“Susah betul nak cari kau. Rupa-rupanya ada di sini,” Kai berkata
sambil ketawa. Penampilannya sudah berubah. Kumis tebal melingkari
wajahnya.</p>
<p>“Kau pun dah tak mandi berhari-hari ke?”</p>
<p>Kai tidak membalas. Dia meregangkan badannya. “Seronok juga duduk di
sini. Rasa tenang fikiran.”</p>
<p>“Aku kerja di sini sebab dah tak ada tempat lain nak kerja dan
tinggal. Kenapa kau di sini, Kai?”</p>
<p>“Aku pun tak ada kerja. Kau lupa ke aku baru sampai Raiasia beberapa
bulan lepas?”</p>
<p>“Macam mana dengan uji bakat di Syarikat GY?”</p>
<p>Kai menggeleng. “Belum rezeki akulah.”</p>
<p>Lia tersedar dia telah membuat Kai sedih. “Ok. Kerja sini pun ok
juga. Ada tempat tinggal, makan dan boleh kerja. Sekurang-kurangnya tak
adalah duduk di rumah saja tak buat apa-apa.”</p>
<p>Mereka kembali mencangkung dan mengerjakan tanah yang berada di
hadapan mereka.</p>
<p>“Macam mana kau tahu tentang tempat ni?” tanya Lia.</p>
<p>“Aku ada jumpa risalah diletakkan di atas kereta aku. Aku datang
sajalah sini tengok kalau tempat ni ok ke tak,” jawab Kai.</p>
<p>“Samalah! Aku pun jumpa risalah di flat lama aku.”</p>
<p>Lia terasa seronok apabila ada teman untuk bekerja. Baji sedang
mengerjakan ladang cacing di tempat tanaman buah-buahan kerana dia sudah
lama bekerja di sini. Duma datang untuk memantau mereka dan menyapa
dengan ramah.</p>
<p>“Macam mana kerja hari ni, Kai?” soal Duma dengan senyuman yang
sentiasa menyinari wajahnya.</p>
<p>Lia mendengarkan saja mereka berbual-bual sambil melakukan kerja.
Rata-rata pekerja di sini kebanyakannya perempuan, dan tidak ramai
pekerja lelaki. Setelah wabak melanda tempoh hari, pekerja-pekerja asing
sudah pun pergi dari situ. Kini mereka sedang mencari lebih ramai
pekerja untuk mengusahakan ladang cacing yang gah ini.</p>
<p>Kai nampaknya memiliki pengetahuan yang mendalam tentang cacing. Lia
benar-benar tidak sangka. Dia meneruskan kerjanya dengan gigih. Kepala
terasa lapang mendengarkan ada orang lain di sebelahnya.</p>
<p>Waktu tengah hari, Lia memakan nasi goreng yang dimasaknya pagi tadi.
Mereka tidak banyak bercakap dan hanya menikmati makanan mereka.</p>
<p>“Kau jangan risau, Lia. Lepas ni kau akan dapat balik kerja yang lagi
baik dari ni,” Kai berkata perlahan.</p>
<p>Lia tidak menjawab. Mungkin lelaki itu hanya mahu menenangkannya
saja. Dia sudah lupa akan kehidupan selain dari mengutip cacing. Inipun
sudah sangat disyukurinya. Dapatlah juga duit untuk belanja dan simpanan
masa hadapan.</p>
<p>“Kau tak nak tahu ke apa maksud aku?”</p>
<p>Lia memandang Kai dengan aneh. Kepalanya diangkat sedikit tanda mahu
mengetahui.</p>
<p>“Lepas kerja, aku akan bawa kau jumpa Chichi.”</p>
<p>“Chichi?!” Lia membanting sudunya di meja hingga terpelanting jatuh
ke tanah. “Aku tak nak jumpa perempuan pengkhianat tu!”</p>
<p>“Tapi dia akan tolong kau, Lia. Ini untuk masa depan kau juga.”</p>
<p>“Masa depan? Aku dah nak 30, Kai. Masa depan apa lagi?”</p>
<p>“Hidup kaulah! Kau nak habiskan umur kau dengan orang memandang
rendah pada kau? Rasa dihormati dan disayangi masyarakat itu merupakan
keperluan diri kita juga. Takkan kau nak tinggalkan negara ni. Mana ada
tempat yang lagi baik dari sini? Kalau kau kumpul duit banyak-banyak dan
larikan diri pun, hujung-hujungnya mesti kau akan pulang semula ke sini.
Ini tempat kita, Lia. Kita tak boleh lari dari orang kita sendiri.”</p>
<p>Lia tidak membalas. Bukan tidak mahu melawan, tapi tidak mahu kalah.
Lebih baik dia simpan segala perancangannya. Jangan satu orang pun tahu
apa yang ingin dilakukannya.</p>


<hr>


<p>Firma tempat Chichi bekerja itu sudah pun gelap tiada pekerja. Kalau
bukan kerana Kai sedang menemaninya, pasti Lia sudah berlari pulang
kerana ketakutan. Mereka tiba di hadapan pejabat Chichi yang masih
terang. Tanpa mengetuk pintu, Kai terus menerjah masuk. Wajah Chichi
kelihatan berkerut, bukan kerana kehadiran mereka, tetapi Kai tidak
mengetuk pintu. Memang geram Chichi bila orang masuk biliknya tanpa
mengetuk pintu. Mereka ingat ini apa, pasar raya?</p>
<p>Kai tidak duduk dan terus berdiri di hadapan meja Chichi dengan
tangan dihempas ke atas meja. Lia agak hairan. Bukankah Kai ingin
meminta tolong Chichi, kenapa pula dia bertindak sedemikian rupa?</p>
<p>“Macam mana?”</p>
<p>“Mula-mula, kau tolong jaga adab kau sikit dan duduk baik-baik di
atas kerusi tu,” Chichi menyindir dan Kai menurut kata-katanya walau
tidak rela. “Tengok ni.” Chichi menyerahkan satu dokumen yang agak tebal
kepada mereka, lebih kepada Kai.</p>
<p>Kai terus mengambilnya dan membacanya. Dia seperti faham, namun tidak
begitu faham. Kepala diangkat, untuk memastikan dia benar-benar
faham.</p>
<p>“Jadi?”</p>
<p>“Jadi.”</p>
<p>Lia semakin berkerut keningnya. Apa yang jadi? Mereka berdua hanya
berteka-teki saja di hadapannya.</p>
<p>Kai menoleh ke arah Lia dan tersenyum. “Dalam masa beberapa minggu,
mereka akan gazetkan undang-undang untuk menyaman dan memenjara orang
yang mengeluarkan komen yang berunsur niat jahat di internet.”</p>
<p>Lia tahu dia harus bersyukur, tapi dia tidak pernah bersetuju dengan
perkara sebegini. “Tapi, internet tempat orang mengeluarkan pendapat.
Kau tak boleh gunakan kuasa kau semata-mata nak membantu rakan yang
teraniaya. Sudah ramai yang menjadi mangsa internet, tapi tak pernah
dipedulikan. Kalau kita lakukan sekarang, bukan atas dasar integriti,
tapi berat sebelah. Aku tak nak jadi manusia yang terlibat dalam perkara
sebegini. Aku nak orang bebas mengeluarkan pendapatnya.”</p>
<p>Lia sudah pun bangun dari kerusi. Kai menahannya. “Lia, perkara ni
dah lama dah dibincangkan dalam parlimen. Baru sekarang mereka nak gazet
sebab ada pengaruh kuat. Apa salahnya?”</p>
<p>“Salah! Bagi aku salah!”</p>
<p>“Kau jadi pemangkin kepada orang-orang yang di luar sana yang bakal
menjadi mangsa kecaman di internet. Janganlah fikir pasal integriti kau.
Kenapa kau mesti berpegang kepada prinsip kau yang kabur tu? Cuba kau
fikir apa kebaikannya di masa hadapan?”</p>
<p>“Jangan suruh aku apa patut difikir dan tak patut difikirkan. Tiada
siapa yang berhak menghalang orang bersuara. Kalau aku jadi mangsa, biar
aku jadi mangsa. Orang akan lupa siapa diriku tak beberapa lama lagi.
Aku boleh bersembunyi dan terus kerja di ladang cacing!”</p>
<p>“Ladang apa?” Chichi menjerit kepada Lia yang sudah berlari ke pintu.
“Ladang apa?” Dia bertanya kepada Kai pula.</p>
<p>“Ladang cacing. Kami datang dari sana tadi,” Kai menjawab sebelum
berlari mengejar Lia.</p>
<p>“Berani masuk bilik aku dengan kekotoran cacing! Tak guna!” Chichi
menutup hidup walau tiada sebarang bau yang mengganggunya.</p>

<h1 id="bab-18-hero-tak-diundang">BAB 18: HERO TAK DIUNDANG</h1>
<p.noindent>“Kak Lia ni, peliklah. Orang dah tolong Kak Lia pun nak marah-marah,”
Baji bersungut sambil menyikat rambutnya yang panjang itu.</p>
<p>“Akak memang terharu. Akak menyesal sebaik saja akak cakap tu semua.
Sekarang ni, rasa segan pula nak jumpa Kai. Dan Chichi,” Lia berkata
dengan jujur.</p>
<p>Dia memeluk bantal busuknya sambil memikirkan kekecewaan yang pasti
dirasakan Kai. Dan Chichi.</p>
<p>Baji duduk di katil bersebalahan Lia. Dia memakai losyen di kakinya.
Bau wangi losyen tersebut membuatkan Lia terbangun.</p>
<p>“Akak perlu ke mahkamah tiga hari lagi. Kalau tak, akak dikira
bersalah.”</p>
<p>Baji memandang Lia dengan serius. “Akak nak pergilah.”</p>
<p>Lia mengangguk. “Akak perlu jalankan tanggungjawab akak. Lagipun,
memang salah akak langgar Sam dulu.”</p>
<p>“Macam mana dengan En Dali?”</p>
<p>“Akak tak tahu kenapa dia macam tu. Akak harap dia akan kalah atau
lebih baik jika dia menarik balik samannya.”</p>
<p>“Saya harap akak berjaya.”</p>
<p>Lia hanya tersenyum sambil berbaring kembali.</p>
<p>Keesokan harinya, Lia melihat Kai sudah pun berada di ladang mengutip
cacing.</p>
<p>“Selamat pagi.”</p>
<p>Kai menoleh dan tersenyum. “Selamat pagi,” balas Kai. Seperti tidak
ada rasa kecil hati dengan kata-kata dan tindakan Lia semalam.</p>
<p>“Aku minta maaf tentang semalam. Apa yang aku cakap tu semua
salah.”</p>
<p>“Aku tak rasa kau salah. Tapi mereka dah gazet, tak boleh buat
apa-apa.”</p>
<p>“Aku tahu. Sebab tu aku nak minta maaf atas kejadian semalam. Aku nak
berterima kasih kepada kau sebab lakukan semua tu.”</p>
<p>Kai seperti segan mendengarkannya. Dia menggaru-garu kepalanya dengan
tangannya yang bertanah. Apabila dia sedar akan tindakannya, ketawa
mereka pecah serentak.</p>
<p>“Kalau kau nak ke mahkamah, mungkin Chichi boleh jadi peguam kau. Aku
boleh hulur duit sikit,” Kai berkata setelah Lia menjelaskan
perancangannya untuk ke mahkamah tiga hari lagi.</p>
<p>Lia ketawa. “Tak payahlah. Aku boleh berhutang saja dengan Chichi tu.
Lagipun, kau belum ada kerja tetap lagi.”</p>
<p>Kai senyum. “Duit bukan masalah. Kau tak perlu segan. Aku tolong
sebagai kawan.”</p>
<p>“Yeke?”</p>
<p>Kai diam. Tidak menjawab. Tidak juga tersenyum. Dia hanya memandang
Lia dengan pandangan kosong.</p>
<p><em>Dia nak belasah aku ke, apa?</em> Detik Lia dalam hati. <em>Aku
salah cakap ke?</em></p>
<p>“Ya. Aku tolong sebagai orang yang dah lama tunggu kau,” Kai akhirnya
bersuara. Matanya penuh dengan kelembutan namun pandangannya menunjukkan
ketegasan.</p>
<p>Lia terdiam seketika. <em>Apahal mamat ni?</em> Dia seperti tidak
percaya dengan apa yang didengarinya. Adakah ini salah satu dari gurauan
Kai?</p>
<p>“Tunggu…tunggu apa tu?” Lia berkata setelah beberapa kali berdehem.
Dia sudah tidak menatap mata Kai dan mengalih-alih pandangannya ke
tempat lain.</p>
<p>“Tunggu jawapan kau bila aku minta kau jadi suri hidup aku,” balas
Kai dengan tenang.</p>
<p>Lia sedikit ternganga. Setelah tersedar, barulah dia mengatup kembali
mulutnya. Kai tidak mentertawakannya seperti selalu. Wajahnya separa
serius.</p>
<p>“Aku tak ada masa nak dengar lawak kau, Kai. Sekarang aku kena fikir
pasal saman tu. Maafkan aku.”</p>
<p>Lia pergi meninggalkan Kai walaupun dia sepatutnya memulakan kerjanya
hari itu.</p>


<hr>


<p>Lia sengaja membuka laman internet yang menyajikan berita-berita yang
tular di Raiasia. Tidak disangkanya dia agak popular di laman tersebut.
Banyak artikel yang menyiarkan tentang kejadiannya yang melanggar kereta
Sam pada malam tempoh hari, berita dia melanggar Sam ketika Sam menuntut
sebagai seorang pelajar, dan tidak lupa berita dia melanggar bapa Sam
dengan kereta di siang hari. Nampaknya dia mendapat tempat dalam
masyarakat sebagai ‘Pelanggar Bersiri’. Semua benda hendak
dilanggarnya.</p>
<p>Apa-apapun, dia kini telah terlepas dari segala macam saman yang
memeningkan kepalanya. Sekurang-kurangnya saman En Dali terpaksa ditarik
balik akibat rakaman kamera di dalam kereta Kai yang menunjukkan
kejadian sebenar. Namun dia mengaku bersalah atas apa yang terjadi
kepada Sam tujuh tahun yang lalu. Bayaran saman langsung tidak mahu
dikurangkan Sam yang diwakili peguamnya. Lia tidak mahu mengeluh, dia
ingin membayarnya supaya tidak dipertanggungjawabkan di kemudian
hari.</p>
<p>Rasa lega, walaupun masyarakat internet masih menyebarkan
berita-berita separa benar tentang dirinya dan terdapat kecaman yang
menyakitkan hati. Tapi sekurang-kurangnya dia tidak perlu lagi menyimpan
rasa bersalah terhadap Sam yang dipendam bertahun-tahun di bawah minda
separa sedarnya.</p>
<p>Sekarang, dia hanya perlu fokus kepada satu perkara sahaja. Menjawab
soalan Kai.</p>
<p>Sedari tadi telefon dikerling saja. Tidak berani mengangkat peralatan
yang menjadi teman rapatnya sejak sedekad lalu. Walau berganti rupa dan
model, telefonlah teman sejiwanya. Tapi kini, seorang lelaki yang dikira
asing pula meminta dirinya menjadi teman sejiwanya. Ah, sudah berapa
tahun aku tidak berjumpa dengannya! Kai orang asing. Aku tidak boleh
sesuka hati memberi jawapan tanpa berfikir panjang. Kenapa pula dia
terus mengajak kahwin? Lelaki itu sungguh tidak normal.</p>
<p>Lia menaip nama <em>glamour</em> Kai ke dalam kotak carian di
internet. Kayoz. Beberapa video koreografinya terpapar. Dia mengklik
satu video dan menyandar pada kerusi. Cuba menikmati video tarian buat
pertama kali. Selama ini dia hanya menonton video tarian kumpulan wanita
kegemarannya saja, Pinkies. Kali ini dia akan menonton tarian kumpulan
lelaki buat pertama kalinya sejak sekian lama.</p>
<p>Dia terasa seperti terbawa sekali dalam video tersebut. Dengan lagu,
gerakan kamera dan tarian mereka sendiri, membuatkan Lia begitu
terpesona. Tidak dinafikan Lia juga, Kayoz merupakan yang paling
fotogenik sekali dalam banyak-banyak ahli di dalam video tersebut. Hanya
Kayoz saja yang menarik perhatiannya dari awal sehingga akhir.</p>
<p>Apabila video tamat, Lia rasa berbelah bagi. Ah, susahnya untuk buat
keputusan! Kai memang ada rupa, tapi hatinya tak begitu tertarik dengan
lelaki itu. Lebih-lebih lagi dengan lelaki yang menjerumuskan diri di
dalam bidang seni tarian.</p>
<p>Baik masuk tidur sajalah.</p>

<h1 id="bab-19-terlebih-minat">BAB 19: TERLEBIH MINAT</h1>
<p.noindent>Kafe Jag menjadi pilihan Lia. Kaca mata hitam, pelitup muka hitam
menjadi aksesori pilihan Lia pada hari itu. Tidak disedarinya bahawa
pilihan fesyennya itu menjadikan dirinya lebih menonjol berbanding orang
lain di sekelilingnya. Dua teh panas terhidang di atas meja. Lia menanti
Ana yang sedang sibuk di dapur.</p>
<p>Gadis muda itu tersenyum menghampiri Lia dan duduk bertentangan
dengannya. Lia berasa tidak selesa menatap mata Ana. Dia dapat merasakan
api kemarahan <em>menjuak-juak</em> dari sepasang mata yang begitu
menawan itu.</p>
<p>“Tahniah atas pertunangan Kak Lia,” Ana berkata. Lia sedikit
terperanjat apabila nadanya langsung tiada bibit-bibit resah dan renyah
menyulam kata-katanya.</p>
<p>Lia mengangguk sedikit dan tersenyum di sebalik pelitup muka. Cermin
mata ditanggalkan supaya dapat Ana memandang matanya. Dia mahu
menunjukkan rasa terima kasih kepada Ana kerana tidak bertindak ganas
apabila menerima berita pertunangan mereka.</p>
<p>“Ana minta Kak Lia datang ke sini sebab nak beritahu perkara yang
penting. Kak Lia jangan salah anggap. Ana cuma sampaikan sebab Ana rasa
ini satu tanggungjawab. Mungkin boleh jadi Ana salah, sebab Ana kenal
Abang Kai sekejap saja.”</p>
<p>Lia tidak menjawab. Separuh hatinya tidak dapat menepis kecemburuan
Ana yang dapat dirasakannya, manakala separuh lagi benar-benar merasakan
kejujurannya. Dia hanya memberi ruang kepada Ana untuk terus
bercakap.</p>
<p>“Ana rasa…Abang Kai tu <em>stalker</em> Kak Lia.”</p>
<p>Ana membuka satu buku bersaiz F5 dan menyerahkannya kepada Lia. Di
muka surat itu tertulis aktiviti harian Lia. Di situ juga tercatat audio
siar yang dihoskan Lia selama beberapa tahun. Kai merupakan pendengarnya
yang setia! Krayoz! Dia sangat ingat akan nama tersebut kerana pendengar
setianya itulah yang membuatkan dia terus bersemangat untuk menghoskan
audio siarnya yang tidak seberapa itu. Tiada siapa di Raiasia yang kenal
akan wajahnya tetapi audio siarnya itu pernah menjadi popular beberapa
tahun lepas apabila dia banyak melancarkan episod berbentuk fiksyen
komedi. Sketsa yang ditulisnya sering mendapat sambutan hangat dari
pendengar pada waktu itu. Hingga sebelum skandal maniaknya, audio siar
itu terus memberikannya beberapa pendapatan sampingan setiap bulan dan
dia dapatlah tinggal di kediaman semewah Mahogani Nakai.</p>
<p>Lia menyelak muka surat seterusnya dan beberapa gambar dirinya,
kereta, rumah dan kucingnya terpapar. Dia terus menyelak dan ada juga
aktivit yang seingat Lia hampir lapan tahun lepas. Dia tidak dapat
menahan dirinya dan terus menutup buku tersebut lalu memulangkan kepada
Ana.</p>
<p>Dia meminta diri dari tempat tersebut untuk pulang ke rumah. Dalam
teksi sehinggalah ke ladang cacing, dia tidak henti-henti berfikir
tentang buku tersebut. Nalurinya tidak membisikkan sebarang kata putus,
maka dia hanya menggunakan kata hatinya. Sememangnya dari dulu lagi dia
tidak patut berkawan dengan Ana. Gadis itu memang banyak masalah dan
kini cemburunya disalurkan dengan mencipta buku palsu yang menggambarkan
Kai sebagai orang yang obses tentang dirinya.</p>
<p>Dia tidak akan biarkan buku kecil itu mengganggu hidupnya. Sudah lama
dia kenal Kai dan dia tahu lelaki itu walau banyak kekurangannya,
merupakan seorang lelaki yang baik.</p>
<p>Lia bersetuju dengan cadangan Kai untuk tidak melambatkan tarikh
perkahwinan. Buat pertama kalinya dia perlu mengaktifkan sisi wanitanya
yang sudah lama dorman. Banyak persiapan yang perlu dilakukan. Persiapan
juga dalam bentuk penyelidikan teliti tentang majlis, pakaian, dandanan,
perhiasan, makanan dan tetamu. Semuanya merupakan satu perkara baru
baginya. Sewaktu majlis perkahwinan adiknya beberapa tahun dahulu pun
dia tidak banyak campur tangan. Hanya menurut saja apa yang disuruh
ibunya. Kini dia terpaksa melakukan semuanya sendiri.</p>
<p>Nasibnya begitu baik dengan adanya tunang seperti Kai yang begitu
rajin membantunya dalam segala hal. Dia memang tidak percaya dengan Ana
apabila melihat sisi Kai yang penuh bertanggungjawab itu. Sepanjang
tahun ini saja, tidak ada perkara buruk yang dilakukan Kai di hadapan
matanya. Masakan lelaki itu seorang psiko yang obses akan dirinya?
Malah, apa ada pada dirinya hingga boleh membuatkan Kai obses? Pening
kepala Lia memikirkannya.</p>
<p>Chichi membawa Lia ke rumahnya buat pertama kali setelah malam
tersebut. Sedari kecil pun, Lia tidak pernah melawat rumah Chichi.
Mungkin kerana ibunya tidak suka Lia menjelajah ke rumah orang
sewenang-wenangnya. Bagus juga, pasti dia tidak akan berkawan dengan
Chichi apabila melihat rumah rakannya itu. Rasa rendah diri Lia pasti
merasuknya dari berkawan dengan orang-orang yang berstatus lebih tinggi
darinya.</p>
<p>Rakan sedari zaman sekolahnya itu kelihatan seperti baru selesai
menangis. Dia duduk sambil membelai anjing putih yang berjurai-jurai
bulunya di atas sofa di dalam bilik. Sudah beberapa kali Lia memesan
kepada Chichi supaya tidak menjemputnya untuk duduk sebilik dengan
anjingnya. Tapi Chichi kelihatan begitu sedih ketika itu, tambahan lagi,
itukan rumahnya, kenapa pula dia hendak berlagak tuan?</p>
<p>“Walaupun aku tahu yang aku ni cantik, tapi aku tetap rasa sakit bila
ditolak oleh jejaka idaman,” Chichi tersedu tiba-tiba.</p>
<p>Lia jadi kaget. Dia segera duduk berdekatan dengan Chichi. Matanya
sentiasa awas akan anjing yang ditakuti bila-bila masa boleh melompat ke
atas pahanya.</p>
<p>“Siapa yang tolak kau tu, Chi?”</p>
<p><em>Mesti dia lagi kaya dan ada rupa dari kau, kan?</em> Lia mahu
bergurau, tapi ditahan. Selalunya Lia akan berjenaka seperti itu, tapi
kali ini takut dihukum pancung pula jikalau tersalah cakap.</p>
<p>“Sam.”</p>
<p>Chichi mengesat matanya. Beberapa kirai bulu anjingnya terlekat di
pipinya dek basahnya air mata. Lia tidak menegur.</p>
<p>“Kenapa dia tak nak aku, Lia?”</p>
<p><em>Aku memang tak tahu.</em></p>
<p>“Kenapa dia suka pada orang yang menyakiti dia? Perempuan kampung
yang tak berduit? Tak cantik macam aku? Kulit gelap macam tak pernah
diberus? Kenapa, Lia? Kenapa?”</p>
<p><em>Wah, siapa gerangan wanita itu?</em></p>
<p>“Apa yang ada pada kau, yang tak ada pada aku?” Chichi meninggikan
suara, bak halilintar membelah bumi. Matanya tajam memandang Lia,
seperti panah terlepas dari busurnya.</p>
<p>Lia ternganga. Mata tidak berkelip. Apa maksudnya?</p>
<p>Apabila Lia tidak memberi sebarang reaksi, anjing dijatuhkan dari
ribaan dan dia terus menarik baju Lia ke arahnya. Muka mereka hanya
dipisahkan oleh jarak anak kucing lalu-lintas.</p>
<p>“Jangan setuju kalau Sam nak kau jadi teman wanita dia. Faham?”</p>
<p>Lia mengangguk berkali-kali. Air liur terasa seperti batu di
tekaknya. Sudah beberapa hari dia berasa begitu. Mungkin dia patut minum
lebih banyak air.</p>
<p>“Aku rasa kau bermimpi, Chi. Aku tak kenal Sam. Sam pun tak kenal
aku. Kau dah salah faham. Mungkin dia maksudkan Lia lain?”</p>
<p>Genggaman Chichi pada bajunya semakin kuat. Terasa sikit lag mengenai
gunung kecilnya.</p>
<p>“Aku kenal Sam lebih dari dia kenal diri dia sendiri. Aku tahu apa
yang dia fikirkan. Apa yang dia nak. Tapi aku tak tahu apa yang dia
nampak dekat kau!”</p>
<p>“Chichi. Aku rasa kau dah gila. Tapi kalau betul apa kau cakap, aku
takkan setuju dengan ajakan dia. Mungkin dia satu-satunya manusia dalam
dunia yang aku tak mahu dia hidup sezaman dengan aku. Dalam erti kata
lain, aku tak kisah tengok dia mati?”</p>
<p>Chichi tersentak. Mulutnya berbentuk O. “Kau…nak…dia…mati?” Matanya
terjegil. Lia lupa wanita ini merupakan maniak Sam.</p>
<p>“Maksud aku…aku memang nak dia mati! Aku tak peduli! Aku benci dia!
Kalau kau panggil peminat dan maniak semua serang aku pun, aku tak
kisah! Aku benci Sam Ariffin a.k.a. DOC!”</p>

<h1 id="bab-20-kahwin">BAB 20: KAHWIN</h1>
<p.noindent>Sudah beberapa malam dia tak lena tidur. Setiap kali terjaga, pasti
pelbagai persoalan yang memeritkan perlu dijawabnya. Semuanya tentang
Kai. Entah mengapa, setiap malam datang sendiri petunjuk-petunjuk tidak
pasti dari mana menjawab persoalannya. Setiap gerak-geri Kai mula
dilihat Lia sebagai aneh dan <em>sus</em>. Tapi dia tidak mahu
kecemburuan Ana merampas masa depannya.</p>
<p>Ini sajalah peluangnya untuk berumah tangga. Selama ini, susah benar
untuk dia membina hubungan yang baik dengan orang lain. Payah untuk dia
melihat kebaikan orang, hanya keburukan mereka saja. Tiada siapa yang
baik di matanya. Dia pasti, dengan pandangan sebegitu terhadap orang
lain, manusia lain pasti beranggapan sama terhadapnya.</p>
<p>Lia tidak kisah hidup membujang. Tapi dia juga tidak menolak hidup
berkeluarga. Sejak setahun lepas, dia rasakan harapan untuknya berkahwin
semakin pudar. Dirinya semakin menerima dengan redha apa saja ketetapan
Tuhan. Dia semakin mudah membayangkan dirinya tidak bersuami dan beranak
di masa hadapan. Lebih senang memujuk dirinya untuk kuatkan diri bekerja
supaya dapat menampung diri di kemudian hari. Dia semakin awas dengan
tipu daya orang luar kerana tiada orang lain yang akan mengingatkan
malah melindunginya. Biarlah dia belajar menjaga dirinya sendiri dari
awal.</p>
<p>Tekad Lia, jika perkahwinan dengan Kai ini tidak dapat berlangsung
kerana hikmah Tuhan yang Maha Bijaksana, dia tidak akan memikirkan soal
kahwin lagi. Dia akan menerima saja takdir hidupnya dengan tenang.</p>
<p>Tidak mahu memikirkan soal Sam. Entah apa yang merasuk Chichi hingga
menyebarkan <em>hoax</em> sedemikian rupa tentangnya. Pasti tekanan
kerja membuatkan Chichi terlebih menganalisa kenyataan Sam yang mungkin
sedikit <em>cryptic</em>. Kalaulah mereka berdua berkahwin, alangkah
bagusnya. Walau Chichi sahabatnya, dia juga sering merasa jengkel akan
wanita itu. Perkahwinan mereka sudah tentunya takdir yang teragung. Sama
cantik, sama padan. Sama kaya, sama pandai. Sama jengkel, sama
narsistik.</p>
<p>Perkahwinan mereka juga akan membuatkan hidup Chichi jadi huru-hara.
Pasti dia akan menjadi mangsa terorisme peminat dan maniak Sam. Itu saja
yang membuatkan Lia tidak mahu Chichi mengahwini Sam. Seperti yang
dikatakan pada Chichi, Lia tidak mahu orang lain tersakiti, kecuali
Sam.</p>
<p>Ah, jahatnya aku ni!</p>
<p>Lia menggigil apabila tersedar lamunannya. Sanggup dia mahukan orang
lain disakiti. Manusia seperti apakah dia?</p>
<p>Rumah Chichi menjadi kediamannya sejak beberapa hari lepas. Maka dia
kembali di Mahogani Nakai menjadi penghuni bilik tamu di rumah Chichi.
Rakannya itu tidak sihat sejak seminggu lepas. Lia duduk di situ
membantunya memasak dan akan ke ladang cacing apabila tiba waktu
kerja.</p>
<p>Chichi kelihatan seperti akan mati bila-bila masa saja. Atau
sekurang-kurangnya, pengsan secara tiba-tiba. Doktor hanya menyatakan
dia mengalami anemia dan Chichi perlu berehat. Tetapi tiada apa
peningkatan dari segi kesihatan dapat dilihat Lia pada Chichi.</p>
<p>“Kalau aku mati, aku nak kau jual <em>apartment</em> ni dengan dua
kali ganda harga asalnya. Duit tu boleh digunakan—di samping duit dan
harta aku yang lain—untuk beli sebuah pulau. Kau namakanlah pulau itu
dengan nama aku. Kena nama yang ada unsur-unsur Latin sikit, baru sedap
bunyinya.”</p>
<p>“Tapi Chi, nanti pulau tu jadi macam bunyi bakteria, atau
penyakit.”</p>
<p>“Aku tak peduli!”</p>
<p>Bang!</p>
<p>Kedua-dua mereka terperanjat. Sejak menjadi manusia popular di
Raiasia, dia sering mendapati kediamannya cuba di pecah masuk. Di ladang
cacing, Duma juga sering melaporkan kejadian tersebut kepada Lia. Pada
mulanya, mereka fikir hanya pencuri biasa, tetapi gambar-gambar
keberadaannya mula tersebar di internet dalam kadar yang banyak. Apabila
dia menetap di rumah Chichi juga mereka mendapati ada percubaan untuk
memecah masuk rumah tersebut.</p>
<p>Lia terasa sedikit berani sejak Chichi jatuh sakit. Dia perlu
melindungi penghuni rumah ini. Lia keluar dari bilik dan melihat pintu
rumah seperti sedang bergegar.</p>
<p>“Biar aku kerjakan dia,” satu suara memeranjatkan Lia. Dia melihat
Kai sedang berdiri di ruang tamu. Dia memegang kayu golf yang terdapat
di sisi sofa.</p>
<p>“Kau…bila…masuk?” suara Lia tersekat-sekat cuba mencari
kepastian.</p>
<p>Kai tidak menjawab soalan Lia dan terus menghala ke pintu. Dia
membuka pintu yang menghampiri pintu kebal itu secara perlahan.
Terserlah dua lembaga, seorang lelaki dan perempuan yang memegang
kamera. Seorang seperti sedang merakam, seorang lagi dengan kamera DSLR
mengambil gambar dengan tekun. Lia berdiri betul-betul menghadap pintu
yang telah dibuka menjadikan potretnya pasti kelihatan sempurna di
gambar. Kai menghayun kayu golf membuatkan mereka menjerit sedikit tapi
tangan masih kemas memegang dan terus melaksanakan kerja.</p>
<p>Kai berlari keluar mengejar kedua-dua mereka yang sudah pun cemas
mengundur ke hujung koridor dan hilang dari pandangan Lia. Nasib baik
Kai ada.</p>
<p>“Kai ada kunci rumah kau ke?” soal Lia. Sedikit cemburu dan banyak
ingin tahu dari Chichi.</p>
<p>“Apa kau merepek ni?” Chichi memeluk bantal strawberi, langsung tidak
membuka mata yang sedang cuba ingin tidur.</p>
<p>“Tadi Kai halau paparazi—”</p>
<p>“Pfftt…kau ingin kau artis ke nak ada paparazi?”</p>
<p>“Sebelum aku buka pintu, Kai dah ada dalam rumah. Dia memang ada di
sini ke dari semalam?”</p>
<p>Chichi membuka mata dan menghumban strawberi kepada Lia. “Senyaplah,
gila! Berhentilah berangan pasal tunang kau tu! Kenapa tunang kau nak
duduk serumah dengan aku? Kau ingat aku ni jalang sangat ke? Aku nak
tidur pun tak senang. Aduhai.”</p>
<p>Lia menggumam kata-katanya. “Maaflah. Tapi aku tak berangan. Memang
Kai ada di sini.”</p>
<p>Dia bangun dari katil Chichi dan membiarkan rakannya berehat. Di
luar, dia melihat Kai sudah kembali dan sedang tersenyum di ruang tamu.
Lia membalas senyumannya, tapi dengan tambahan perisa asing.</p>
<p>“Kenapa?” soal Kai yang hairan dengan reaksi Lia.</p>
<p>“Macam mana kau boleh masuk?”</p>
<p>“Pintu rumah tak kunci.”</p>
<p>Tapi, pintu tu secara automatik terkunci sendiri. Kalau bukan kerana
kod keselamatan, pasti Chichi yang selalu bertuala mandi ke rumahnya
sudah sering terkurung di luar rumah. Namun Lia tidak menjawab. Dia
tidak pandai memberi hujah yang munasabah, selalunya jadi pertelagahan
saja.</p>
<p>Lia hanya mengangguk. Dia menjemput Kai untuk minum seperti rumahnya
sendiri. Mereka berbincang tentang majlis perkahwinan yang hampir
mendekat. Kai membuka cerita tentang adiknya yang tidak mahu menghadiri
majlis tersebut. Malah, seluruh keluarganya tidak mahu datang. Lia
sedikit terasa, seperti Kai ingin menyalahkannya. Tapi, sekali lagi, dia
tidak mahu bertelagah, yang menurut manusia normal, sebenarnya
berbincang secara waras.</p>
<p>Kai pulang setelah waktu hampir Maghrib. Lia duduk di ruang tamu
memutar kembali kejadian di siang hari dan perbualannya dengan Kai.
Sekarang, dia mula rasa resah apabila berdekatan dengan Kai. Nampaknya
jarum Ana sudah berjaya. Itu yang difikirkan Lia. Dia masih tidak
seratus peratus mempercayai Ana, tetapi benih-benih syak wasangka itu
sudah mula bertunas di dalam fikirannya.</p>

<h1 id="bab-21-fikirkan-lagi">BAB 21: FIKIRKAN LAGI</h1>
<p.noindent>Baji mengajak Lia bersiar-siar di luar ladang cacing. Dia sebenarnya
ingin bergayut dengan kekasih hati, tapi takut berjalan berseorangan
pada waktu malam di kawasan yang terpencil seperti itu. Lia bersetuju
walau dia yakin, mereka tidak akan bersendirian, kerana pasti ada tukang
kamera yang cuba mengambil peluang untuk menangkap gambarnya.</p>
<p>Lia merenung ke langit. Bulan begitu terang membuatkan dia tersenyum.
Walau banyak mana dia mendengar perincian tentang keindahan bulan
purnama, menyaksikan di hadapan mata sendiri masih menimbulkan rasa
takjub di dalam hati.</p>
<p>“Lia…ada orang nak jumpa,” isteri Duma menegur Lia yang sedang asyik
merenung ke langit.</p>
<p>Kai? Janganlah dia datang malam ini.</p>
<p>Lia menoleh dan melihat wanita warga asing itu menunjuk dengan
kepalanya ke belakang. Sinaran cahaya bulan dan lampu neon
memperlihatkan susuk tubuh tinggi lampai dan sangat dikenali Lia.
Sam?</p>
<p>Lia tidak berganjak dari tempatnya. Isteri Duma berlalu dari situ
sebelum sempat Lia menahan. Sam tanpa segan silu mendekati Lia yang
tidak memandang wajahnya.</p>
<p>“Aku tahu kau teragak-agak untuk teruskan perkahwinan kau,” Sam
bersuara tanpa diminta.</p>
<p>Lia terus berpusing memandang Sam. “Teragak-agak?” Dia mencebik dan
mengerling ke arah lain.</p>
<p>“Kau tak perlu menanggung malu. Aku boleh gantikan dia.”</p>
<p>Lia kembali menatap wajah Sam. Dia masih berpeluk tubuh. Mulutnya
tidak dapat dikatup gara-gara tidak percaya dengan kenyataan yang dikira
sudah hilang siumannya.</p>
<p>“Kenapa…kenapa kau nak gantikan dia? Bila masa aku bagi kebenaran
untuk gantikan dia?”</p>
<p>“Aku tahu kau tak sayangkan dia. Kau tak perlu paksa diri kau kahwin
semata-mata kerana kau tak tahu nak menolak.”</p>
<p>“Aku boleh menolak. Macam sekarang ni. Terima kasih Encik Sam
Ariffin, tapi saya tak mahu kahwin dengan awak. Macam tu kan?”</p>
<p>Sam menyeluk tangannya ke dalam saku. Seperti sedang kesejukan.
“Lia…aku tahu kita memang banyak berbeza pandangan. Tapi, itulah yang
menambah keserasian kita.”</p>
<p>“Sam…kau tahu tak apa yang kau buat sekarang ni sangat random? Kenapa
kau nak kenakan aku sampai ke hari ni? Kau masih tak boleh maafkan aku
ke sebab langgar kau dulu? Kemudian langgar bapa kau?”</p>
<p>“Aku cuma nak selamatkan diri kau dari perangkap Kai.”</p>
<p>“Aku tak perlu penyelamat, Sam. Negara kita dah cukup bomba dan
penyelamat. Aku pun tak perlukan Prince Charming untuk aku bergantung
harap.”</p>
<p>“Tapi, bukankah kau bersetuju untuk kahwin dengan Kai sebab dia
selamatkan kau dari terus menjadi mangsa kecaman warganet? Secara tak
sengaja, kau dah pilih dia yang merupakan Prince Charming kau.”</p>
<p>Lia ketawa mengejek. “Apapun sebab aku nak kahwini dia, itu aku punya
pasal.”</p>
<p>“Walaupun kau akan berkahwin dengan seorang manusia yang sangat obses
akan kau?”</p>
<p>“Lagi baik kahwin dengan seseorang yang obses dengan aku, daripada
orang yang obses dengan diri sendiri.”</p>
<p>“Aku tak obses dengan diri sendiri,” Sam merungut sendiri.</p>
<p>“Aku tak cakap kau. Aku cakap secara umum. Aku nak berehat. Kau tak
perlu ganggu hidup aku lagi. Jangan risau, aku akan bayar saman tu. Aku
takkan lari dari Raiasia untuk mengelaknya."</p>
<p>Sam mengetap bibir. Lia melirik dan memerhatikan otot pipi lelaki itu
menegang, seperti cuba menahan diri daripada mengatakan sesuatu. Sam
akhirnya mengalah dan pergi dari situ tanpa mengucapkan selamat
tinggal.</p>
<p>Lia terasa lega. Entah apa yang merasuk fikiran lelaki itu.
Harapannya, itulah kali terakhir dia akan melihat Sam kembali.</p>
<h1 id="bab-22-kenapa-dengan-dia-ni">Bab 22: KENAPA DENGAN DIA NI</h1>
<p>Memang bukan kali terakhir. Beberapa hari selepas itu, Sam muncul
lagi. Kali ini di luar pagar ladang cacing sewaktu Lia ingin membuang
sampah. Lelaki itu berdiri dengan gaya bintang pop sambil pandangannya
meliar ke serata kawasan. Lia tidak mempedulikannya namun Sam menjerit
memanggil namanya membuatkan semua orang memerhatikan mereka.</p>
<p>Lia mengalah dan berjalan sedikit jauh dari pagar yang terbuka itu
untuk mengelakkan pandangan orang lain. Sam menghampiri Lia dengan
sedikit senyuman. Kaca mata hitamnya dibuka dan dioles di tangan ketika
cuba memulakan bicara dengan Lia.</p>
<p>“Kau dah buat keputusan?”</p>
<p>“Keputusan apa?” Lia rasa dia tahu apa yang dimaksudkan Sam, tapi
pura-pura tidak memahaminya—kerana mungkin juga dia tersilap.</p>
<p>Sam mengeluarkan sebuah kotak yang disaluti baldu dan membuka penutup
bermagnetnya. Pop. Bunyi itu mengiringi gemilau batu permata yang
menghiasi segelung cincin berwarna perak. Lia memandang lama ke arah
cincin tersebut, kemudian menatap Sam.</p>
<p>“S…” Tidak terkeluar perkataan yang sepatutnya.</p>
<p>“Sudikah kau mengahwini aku, Lia?”</p>
<p>Pertanyaan itu seperti halilintar yang memanah Lia sekaligus merasuk
dirinya. Tidak semena-mena, Lia menumbuk wajah Sam sekuat-kuat hatinya.
Terpelanting kotak cincin tersebut dari tangan Sam yang spontan memegang
hidungnya yang kini sudah pun mengalir sedikit darah.</p>
<p>“Lia—”</p>
<p>Namun Lia sudah pun jauh meninggalkannya, kembali ke dunia
cacingnya.</p>


<hr>


<p>Lia membasuh tangannya. Kemudian wajahnya. Dia menggosok seperti mahu
menanggalkan kulit mukanya sendiri. Baji menahan Lia yang seperti orang
OCD.</p>
<p>“Kak Lia, nak pinjam <em>headphone</em> boleh?” Oh, rupa-rupanya dia
nak dengar muzik! Ingatkan nak pujuk Lia.</p>
<p>Lia mengangguk. Apabila Baji berlalu, Lia memandang wajahnya di
sinki. Rasa malu. Malu kepada diri sendiri kerana mencederakan orang
lain—orang yang sama sebanyak dua kali. Malu juga apabila rakan sekerja
di ladang cacing itu semuanya menyaksikan kejadian tersebut. Mereka
tidak menegurnya kerana aksinya pada babak terakhir membuktikan
sememangnya dia tidak stabil. Tapi yang lebih memalukan dan
merisaukannya adalah foto-foto yang bakal tersebar di internet.</p>
<p>Adakah mereka akan mengenal Sam? Apa motif Sam mengajaknya berkahwin?
Adakah untuk melariskan jualan album atau tiket konsertnya? Atau salah
satu dari rancangan realiti terbaru mereka? Jika benar seperti itu,
kuranglah rasa bersalah Lia terhadap Sam. Lia terasa lega. Akhirnya ada
juga sisi dalam hatinya yang masih tidak rasa bersalah terhadap Sam.</p>
<p>“Hei, perempuan!” suara Chichi nyaring di belakangnya. Lia keluar
dari bilik air dan melihat Chichi sedang berdiri di dapur.</p>
<p>“Kau nak apa?”</p>
<p>“Aku nak sepak kau! Berani kau pukul Sam, ya?”</p>
<p>“Ha? Dah keluar ke gambar terbaru aku?” Lia membalas, acuh tak acuh.
Tapi sebenarnya, berderau darahnya. Nampaknya tekaannya tepat, memang
ada paparazzi yang mengekorinya dan mengambil gambarnya.</p>
<p>Chichi mendekati Lia. Wajahnya tidak dapat dibaca. Adakah dia mahu
menumbuk Lia seperti yang dilakukan Lia terhadap Sam?</p>
<p>Kedua-dua tangan Chichi memeluk leher Lia seraya mengetatkan
cengkamannya. Lia terus menjerit. Dia menolak Chichi dari tubuhnya.
Perempuan ni memang maniak! Dia nak bunuh aku!</p>
<p>Lia bergelut dengan Chichi yang ternyata sangat gagah dan perkasa.
Memang benarlah pergi ke gimnasium setiap hari dan bersenam itu
merupakan keperluan tubuh. <em>Kalaulah aku bersenam sekurang-kurangnya
seminggu sekali, pasti aku boleh tolak minah ni.</em></p>
<p>Suara Lia sudah pun berganti dari terang ke kelam. Mulanya lantang
kini menghilang. Dia memandang ke bilik tidur. Baji sedang duduk di
katil dengan fon kepala kedap bunyi miliknya. Badannya berjoget-joget
dengan mata terpejam, menikmati lagu yang didengarinya. Lia cuba
memekik, tapi sia-sia. Dia mula risau apabila terasa dadanya sedikit
sesak. Segala kudrat dikerahnya menjadikan naluri untuk terus hidup
menguasai dirinya dan dia mula terasa kekuatan dalam menolak Chichi.
Pegangan Chichi di lehernya menjadi sedikit longgar dan Lia berusaha
sedaya-upaya untuk menolak Chichi jauh darinya.</p>
<p>Dalam waktu itu, dia juga lega apabila melihat Baji yang baru
tersedar Lia dalam bahaya sedang berlari-lari ke arah mereka untuk
meleraikan kedua-dua sahabat itu. Dia menolak Chichi jauh dari Lia
dengan mudahnya. Pasti dua tahun bekerja di ladang cacing memberinya
lebihan otot dari Lia yang sudah lama tidak bersenam. Lia
termengah-mengah dengan tangannya memegang lehernya. Sakit. Dia tidak
jadi memegang leher sendiri.</p>
<p>“Kenapa ni? Kak Chichi nak bunuh Kak Lia ke? Saya telefon polis,”
Baji berkata sambil berjalan pergi. Lia mengikut Baji dari situ.</p>
<p>Kedua-dua mereka dikejar Chichi menjadikan jeritan mereka memenuhi
rumah putih segi empat tepat itu. Baji dan Lia menjauhkan diri dari Lia
dengan Baji mula mendail nombor kecemasan.</p>
<p>“Berapa nombor polis?”</p>
<p>“Tak tahu.”</p>
<p>Baji mula membuka portal internet untuk mencari nombor telefon polis.
Pintu rumah diketuk. Pasti penghuni kawasan itu terganggu dengan suara
mereka di tengah malam. Namun gegaran pintu itu tidak menunjukkan orang
yang mahu mereka keluar. Tapi sepertinya orang yang mahu masuk secara
paksa. Dalam sekelip mata, pintu kayu yang murah itu terbuka luas.
Sekumpulan lelaki bersama topeng muka hitam dan berbaju jaket hitam
terus menarik ketiga-tiga mereka keluar dari situ.</p>

<h1 id="bab-23-kultus">BAB 23: KULTUS</h1>
<p.noindent>Lia memandang Chichi dan Baji. Masing-masing sedang berbaring di atas
katil dengan tangan yang digari ke besi katil. Lia bangun dan menuding
kepada Chichi.</p>
<p>“Kalau bukan sebab kau, kita takkan kena hukum macam ni!”</p>
<p>“Siapa yang terjerit-jerit macam orang gila sampai orang di luar
boleh dengar?”</p>
<p>Baji menghela nafas. Dia tak sangka dia kini wanita dewasa. Masakan
tidak, dia saja yang dapat melihat situasi tersebut dengan lebih jelas
berbanding kedua-dua mereka.</p>
<p>“Kak Chichi…Kak Lia…Baji rasa kita bukan dihukum. Kita diculik,” Baji
berkata dengan suara perlahan. “Walaupun kita dipakaikan topeng, tapi
saya rasa memang mereka ni penculik. Mungkin orang yang dah lama ekori
Kak Lia.”</p>
<p>Kai?</p>
<p>Lia menggeleng, Chichi ketawa melihat keletah Lia.</p>
<p>“Kenapa? Kau rasa diri kau <em>hot stuff</em> sangat ke sampai ada
orang nak culik kau?” Chichi mengejek. “Aku rasa ini penculik yang nak
duit tebusan dari bapa aku.”</p>
<p>Baji tidak membalas. Kenapalah tiada siapa yang nak culik dia?</p>
<p>Lintasan seorang lelaki terlihat di tingkap kecil bilik. Baji
memandang dengan teliti sambil Lia dan Chichi terus bertekak tentang
siapa lebih utama untuk diculik. Rambut kerinting itu seperti begitu
dikenalinya.</p>
<p>Yumi?</p>
<p>Itu saja manusia berambut kerinting yang memiliki impak besar dalam
hidupnya. Lebih-lebih lagi apabila dia mendengar cerita dia pernah
meragut kening Lia. Sejujurnya, Baji tidak pernah percayakan Lia. Wanita
itu bukan seorang yang mahir berkomunikasi, malah memiliki sisi-sisi
licik dan ada kecenderungan untuk tidak berkata jujur—atau
sekurang-kurangnya tidak menjelaskan semua perkara sepenuhnya. Lagipun,
seorang lelaki yang begitu kacak, berjaya dan popular sepertinya pasti
tidak ada keinginan untuk meragut kening orang. Apa yang merasuk orang
sepertinya melakukan perkara tersebut? Ada yang mengatakan perbuatan
tersebut merupakan salah satu ritual bagi kultus tertentu. Namun,
penyanyi popular dan kultus bukan satu gabungan yang menarik dalam
fikiran Baji. Apa yang mereka dapati dengan menyertai gerakan kultus
bodoh seperti itu?</p>
<p>“Mak aku lagi cantik dari mak kau.”</p>
<p>Lia diam. “Tapi bapa aku lagi kacak dari bapa kau.”</p>
<p>Fikiran Baji yang menerawang kembali ke alam nyata dan itu
pertengkaran pertama yang didengarinya. Dia mendekati Chichi yang
katilnya lebih dekat dengannya. Chichi menjaga jarak antara mereka
berdua, membuatkan Baji terkenang zaman pandemik.</p>
<p>“Saya rasa…saya dah tahu kita kena culik dengan siapa.”</p>
<p>Chichi semakin mencondongkan badan ke belakang, sedikit saja lagi
akan terbaring. “Siapa?”</p>
<p>“Mungkin Yumi.”</p>
<p>Nama Yumi menjadikan lampu mentol di dalam benak kedua-dua wanita
dewasa itu menyala terang. “Kultus!” Seiring suara mereka pecah
membuatkan Baji segera menyuruh mereka senyap.</p>
<p>“Mana kau tahu?”</p>
<p>“Saya nampak ada lelaki berambut kerinting jalan di luar tadi.”</p>
<p>“Betul tu. Sebab dia saja seorang lelaki yang berambut kerinting di
Raiasia ni,” Chichi berkata penuh semangat, terselit sarkastiknya yang
tidak dapat dibaca Baji, namun Lia menjeling Chichi dengan rasa
menyampah.</p>
<p>“Mungkin juga, Baji. Sebab akak pun ada buat kajian sendiri tentang
kultus ni. Memang banyak sebenarnya orang ternama yang terjebak. Ajaran
mereka menarik minat orang-orang muda yang tertekan hidupnya. Ada juga
kultus yang boleh buat orang lebih berjaya dalam kerjaya mereka kerana
banyak orang yang berduit dan berkuasa menyertainya. Mungkin Yumi antara
orang yang dah terpengaruh dengan kultus tersebut. Ramai artis, malahan
R-Pop artis pun ada.”</p>
<p>Chichi mencebik. “Obses betul dengan artis R-Pop. Semua benda buruk
mesti nak kaitkan dengan R-Pop. Cakap sajalah artis secara umum.”</p>
<p>Baji bersetuju. Di dalam hati. Dia tidak mahu kelihatan seperti
bersetuju dengan Lia secara terang-terangan. Lebih-lebih lagi apabila
dia menyaksikan sendiri Sam Ariffin <em>a.k.a</em>. DOC melamar wanita
itu. Kalau kena caranya, mungkin dia juga boleh berguru dengan Lia untuk
mendapatkan selebriti R-Pop melamarnya. Kalaulah Janggut ajaknya
berkahwin, pasti dia akan bahagia. Baji sudah terbayang-bayang hari
bahagia.</p>
<p>“Tak payahlah sentap sangat!” Lia membalas dengan lantang.</p>
<p>Baji mengeluh. Mereka kembali berbalah. Dia mendekatkan dirinya
kepada Chichi untuk menghentikan mereka dari bergaduh. Spontan Chichi
berhenti bersuara dan menjarakkan diri darinya. Baji mula kecil hati.
Apa yang menyebabkan wanita itu menjauhkan diri dari? Adakah Chichi
sebenarnya memiliki sifat perkauman yang sangat tinggi?</p>
<p>Lia memerhatikan Chichi yang cuba menahan dari terhidu bau mulut
Baji. Memang benarlah. Gadis itu tidak gemar menggosok gigi. Sehari
sekali saja. Kalau waktu cuti, memang tak gosok gigi. Boleh pengsan bila
dekat. Tapi Lia sudah terbiasa dengan bau najis di ladang cacing, maka
bau seperti itu sudah sebati dengan dirinya. Dia tidak terasa kasihan
dengan Chichi. Kadang-kala orang sepertinya memang perlu menghadapi
realiti kehidupan.</p>
<p>“Apa yang geng kultus tu cuba nak buat dengan kita? Lagi penting, apa
kita boleh buat untuk selamatkan diri kita?” soal Chichi. Apabila dia
terasa hampir pengsan dengan bau mulut Baji, dia menyuruh gadis itu
kembali ke katilnya.</p>
<p>“Mungkin kita boleh cakap kita ada Ebola,” Baji memberi idea. “Atau
HIV?”</p>
<p>“Ini semua salah Sam,” Lia merungut sendirian. Namun rungutannya
didengari oleh Chichi yang mula naik angin. Menyedari rakannya yang
ingin menghentamnya, Lia terus bersuara, “Kalau dia tak melamar, aku
takkan tumbuk dia. Kau pun tak akan datang cuba nak bunuh aku. Kami
berdua pun takkan menjerit sehingga ada orang datang menculik kita.”</p>
<p>“Kenapa kau suka nak burukkan Sam? Kau patut sedar diri, tanpa Sam
hidup kau akan jadi lebih teruk. Siapa yang paksa aku untuk utarakan
undang-undang anti-kecaman? Kalau bukan sebab Sam, dah lama kau dibawa
lari Kai tu pergi negara mana entah. Lelaki gila tu banyak cuba nak buat
benda merbahaya dekat kau. Sam yang menghalang.”</p>
<p>Lia angkat kening. “Fiksyen! Aku kenal Sam baru beberapa bulan. Bila
masa pula dia buat semua tu?”</p>
<p>Chichi seperti dirasuk setan dan mengangkat kedua-dua tangannya.
Bunyi dentingan besi bergema di sekitar bilik—dan pastinya di seluruh
premis tersebut. Besi yang menjadi tempat gari mereka diikat telah pun
tercabut dan tangan kiri Chichi kini lepas bebas dari katil namun
terawang-awang gari dan besi di sisinya. Ketiga-tiga mereka kelihatan
terkejut namun tetap awas. Takutkan pengawal yang bakal tiba untuk
memeriksa keadaan mereka, Lia dan Baji segera melakukan kembali apa yang
Chichi telah berjaya.</p>
<p>“Tarik kuat-kuat sikit. Tahan rasa sakit tu!” Chichi menjadi
jurulatih peribadi. Dia terus memberi semangat supaya mereka dapat
melepaskan diri.</p>
<p>Dia tidak dapat menahan dirinya dari mengeluarkan bait-bait sinisnya.
“Seperti biasa, bangsawan buat, orang bawahan ikut.”</p>
<p>Cemuhannya membuatkan Lia menjelingnya tajam. Namun dia sedar masa
mencemburui mereka—mungkin juga memusuhi mereka. Dia cuba menarik
sekuat-kuat hatinya, namun ternyata tetap tidak berjaya. Bunyinya
mengerang mengalahkan waktu-waktu sukar di tandas.</p>
<p>“Mungkin katil kau dah rapuh kut. Sebab tu mudah sangat tercabut,”
Lia cuba memberikan alasan.</p>
<p>Chichi bangun dan menghampiri Lia. Dia merentap sekuat-kuatnya tangan
Lia dalam usaha meleraikan rakannya dari katil seperti yang berjaya dia
lakukan. Ternyata usahanya sia-sia. Lia menahan sakit dan mengetap
bibirnya supaya tidak mengeluarkan bunyi yang bakal membuatkan orang di
luar dapat mendengar mereka. Air matanya mengalir dalam usaha dia cuba
berdiam diri. Dalam pada itu, Baji berjaya melepaskan dirinya. Dia
menghampiri kedua-dua wanita itu dengan wajah yang berseri dan penuh
bangga. Dia ingin sekali mendapat pujian dari mereka. Tapi mereka sedang
sibuk dengan perihal Lia hingga tidak perasan Baji berjaya melepaskan
diri.</p>
<p>“Tangan kau kecil. Cuba kau keluarkan tangan kau dari gari ni.”</p>
<p>“Mana boleh!” protes Lia. “Pergelangan tangan aku memang kecil tapi
tapak tangan aku besar!”</p>
<p>Bunyi derap tapak kaki kedengaran menghampiri bilik itu.
Ketiga-tiganya panik dan Lia dengan lebih agresif cuba melepaskan diri.
Pintu bilik terbuka. Ternyata Yumi Gondrong merupakan salah satu
penculik mereka. Dia tersengih memandang ketiga-tiga mereka.</p>
<p>“Tolong!” Lia menjerit sekuat-kuat hati. Chichi menekup mulut Lia.
Tiada guna menjerit meminta tolong.</p>
<p>“Nampaknya ada yang berjaya melepaskan diri,” Yumi berkata dengan
nada yang menyeramkan.</p>
<p>“Lari!” Chichi memberi isyarat kepada Baji dan gadis itu menurut
Chichi meluru ke arah Yumi. Besi di tangan mereka sememangnya senjata
yang berguna apabila Yumi sendiri berundur dan cuba mengelak dari
ditusuk besi tersebut.</p>
<p>Lia panik melihat mereka lari meninggalkannya. Hatinya terasa sebal,
marah dan pilu. Sanggup mereka pergi tanpa dirinya! Rasa bencinya
terhadap Chichi semakin menebal, kini Baji juga telah tersenarai dalam
golongan manusia yang tidak disukainya. Sisi baik dalam hatinya memujuk
Lia, mereka pasti akan datang kembali, sekurang-kurangnya menghantar
pasukan polis untuk menyelamatkannya di sini.</p>
<p>Yumi tidak mengejar mereka. Tapi Lia dapat melihat beberapa orang
melintasi pintu bilik cuba mendapatkan kedua-dua mereka. Lia tidak pasti
mereka berjaya melepaskan diri ataupun tidak.</p>
<p>“Kenapa tak ikut kawan-kawan?” Yumi memperlekehkan Lia. Ketawanya
seperti hantu jembalang—menurut bayangan Lia.</p>
<p>“Apa kau buat dengan kening aku?!” Lia berteriak kasar. Yumi duduk di
sisi katilnya dengan senyuman menyeramkan terus menghiasi wajahnya.</p>
<p>“Kening kau mungkin lebih berjasa dari kau. Dia memberi nyawa kepada
orang lain.”</p>
<p><em>Transplant</em> kening? Siapa yang kekurangan kening sehingga
perlukan kening tambahan?</p>
<p>Yumi menghalakan telefon bimbit ke arah Lia dan menepis tangan Lia
apabila dia cuba memegangnya. “Bagitahu kekasih hati kau, jangan bawa
polis ke sini. Nampaknya dia sedang mengekori kami. Kalau tak, kau tak
akan pulang dengan selamat. Faham?”</p>
<p>Lia tidak membalas. Yumi menyoal sekali lagi dengan keras dan Lia
hanya mengangguk. Lelaki itu mula menelefon dan menghidupkan pembesar
suara. Bunyi talian sedang bersambung membuatkan Lia terasa
berdebar-debar. Kadang-kala mata Lia melirik ke arah tatu di tangan kiri
Yumi. Burung. Burung apa ya? Gagak mungkin.</p>
<p>“Itu burung gagak ke?”</p>
<p>“Diamlah,” Yumi memarahi Lia dengan jari telunjuknya diletak di
bibir. Telefon di hujung talian diangkat.</p>
<p>“Helo.”</p>
<p>“Helo! Kai! Jangan bawa polis datang ke mari! Kalau tak… kalau tak
aku… tak selamat…”</p>
<p>Talian dimtikan.</p>
<p>“Kai?” Yumi menyoal.</p>
<p>“Kai lah! Nampak ni!” Lia menayang cincin tunangnya. Yumi tidak
mempedulikan cincin tersebut.</p>
<p>“Kai ada dekat sini,” Yumi berkata perlahan.</p>
<p>“Apa dia?”</p>
<p>Yumi tidak membalas apabila dia sedar kekeliruan di wajah Lia. Dia
berlalu keluar dan mengunci kembali pintu bilik tersebut. Lia memikirkan
kembali maklumat yang dia terima daripada Yumi.</p>
<p>Hah?</p>

<h1 id="bab-24-toyol">BAB 24: TOYOL</h1>
<p.noindent>Buang air pun di tepi katil, di dalam tong sampah. Geli sungguh. Lia
mula terasa paranoid. Mungkin ada kamera tersembunyi di dalam bilik ini?
Dia cuba menahan dari membuang air kecil. Dia pernah menahan sehingga 12
jam, pasti kali ini tidak ada masalah. Lebih-lebih lagi dari malam tadi
dia tidak diberi makan ataupun minum.</p>
<p>Apa agaknya yang terjadi terhadap Chichi dan Baji? Dapatkah mereka
melepaskan diri dari sini? Lagi penting, bilakah pihak polis akan datang
untuk menyelamatkannya? Macam mana pula dengan Kai? Kai dikatakan
mengekori mereka. Tapi Kai ada di sini? Yumi sememangnya mengenali Kai,
adakah dia dapat mengesan kedudukan Kai di sekitar kawasan ini?</p>
<p>Lia berharap Kai berada dalam keadaan selamat.</p>
<p>Dia cuba menahan dirinya daripada mempercayai teori kedua, yang juga
lebih mendominasi fikirannya. Mungkinkah Kai terlibat sama dalam kultus
seperti ini? Adakah ini bermakna Ana mengatakan perkara yang benar?
Adakah amaran Sam tentang Kai juga sebenarnya betul?</p>
<p>Lia mula rasa seram sejuk. Kalau benarlah, apa masalah Kai? Mereka
sudah lama berkawan.</p>


<hr>


<p>Lia mengambil keputusan untuk tinggal saja di rumah setelah tamat
sekolah tinggi. Dia tidak mahu bekerja sementara menunggu keputusan
peperiksaan keluar. Lia hanya melancarkan audio siarnya yang berbentuk
ulasan isu semasa dalam bentuk komedi. Audio siarnya tidak popular
tetapi memiliki pendengar yang setia. Rancangan itu tetap bertahan
sehinggalah baru-baru ini. Ramai juga personaliti yang berkaliber Lia
dapatkan untuk bersama-sama menjadi hos bagi rancangannya. Jenama yang
dibentuknya semenjak akhir remaja itu ternyata popular dan turut menjadi
ikutan hos lain.</p>
<p>Bulan ini, Lia menerima sebuah beg sandang setelah mendapat sepasang
kasut yang sama jenamanya. Kedua-duanya merupakan satu keperluan
baginya. Dia jarang membeli-belah, dan tidak semampu orang lain, maka
hadiah tersebut sangat bermakna. Banyak lagi hadiah yang diterima dari
pendengarnya, kebanyakan mereka memberinya sepucuk surat atau kad.
Selalu juga dia menerima buku, cakera padat sama ada koleksi lagu atau
filem. Semuanya Lia hargai, kerana pemberian tersebut juga menjadi
sumber untuk dia mengisi rancangannya.</p>
<p>Pendengar yang paling dia ingati ialah Gazz. Dia yang paling banyak
memberi hadiah hampir setiap bulan dan mengirim kad ucapan. Banyak komen
positif juga datang darinya dan dia sering membantu menjawab soalan
pendengar lain bagi pihaknya. Pernah juga dia mengajak Gazz bertemu
bersama pendengar yang lain, tapi dia sering menolak. Katanya, dia
tinggal di luar negara. Bangga rasanya Lia memiliki pendengar audio siar
sehingga ke luar negara.</p>
<p>Pertama kali dia menjejakkan kaki ke kedai buku sendirian sejak
sepuluh tahun lepas. Lia tidak gemar membaca atau membeli buku. Dia
lebih suka mendengar muzik dan berkhayal tentang masa hadapan. Kali
terakhir dia membeli buku ialah ketika berusia 8 tahun. Baru saja pandai
membaca, dan buku pertama yang dibelinya bertajuk, Si Toyol Gendut,
lengkap dengan ilustrasi dan bahasa yang mudah dibaca semua peringkat
umur.</p>
<p><em>Toyol merupakan makhluk jahat yang dibela sesetengah manusia. Di
Kampung Kadut, Dol merupakan seorang pemuda yang tidak memiliki
pekerjaan. Setelah dipaksa ibu bapanya untuk bekerja, akhirnya dia
bekerja di sebuah kedai membaiki kereta. Namun, dia tidak bertahan lama
di situ kerana dia tidak mahir bekerja. Takut dimarahi ibu bapanya, dia
pun menggunakan jalan terakhir, berjumpa dengan bomoh terkenal di
Kampung Kadut. Pak Son menyarankan Dol membela seekor toyol yang akan
membantunya mencari duit. Dol sangat teruja mendengarkannya. Dia terus
terbayang hidup senang-lenang dengan wang yang banyak dan mampu membeli
apa saja. Dia juga membayangkan gadis tercantik di kampung itu, Lia
(spooky) bakal menjadi miliknya sekiranya dia masuk meminang dengan
hantaran yang cukup tinggi. Dol bersetuju dan Pak Son menyuruhnya pergi
bertapa di Gunung Dondon yang terletak tidak jauh di kampung mereka. Dia
pergi ke sana dan melaksanakan upacara yang diarahkan oleh Pak Son.
Sekembali dari mendaki dan menuruni gunung, dia sangat letih dan terus
tertidur apabila sampai pulang ke rumah. Dia tersedar apabila matahari
sudah pun meninggi di atas kepala. Mata dikesat-kesat dan dia
terperanjat melihat sejumlah wang dan barangan kemas berlonggok di
sebelahnya. Dia memegang wang tersebut, untuk meyakinkan dirinya tidak
bermimpi. Gelang emas digenggam di tangan dan ternyata begitu padu dan
utuh melekat di kulitnya. Dol tersenyum meleret, sehingga berubah
menjadi ketawa. Dia ketawa sepuas-puas hati. “Aku kaya!” teriak Dol
dengan senang hati. Kedua-dua ibu bapanya sudah pun keluar ke bendang,
maka mereka tiada di rumah menyaksikan dirinya sedemikian rupa. Malam
berikutnya, dia melihat sendiri dengan mata kepalanya toyol itu membawa
pulang lebih banyak wang dan barangan kemas. Dol memuji pekerjanya itu.
Toyol itu meminta hutang darinya. Dol tidak mengerti dan toyol meminta
darah anak gadis untuk diminum. Dia memerlukan darah perempuan yang akan
dihisap dari hujung ibu jari kakinya sehingga dia kekenyangan. Dengan
itu, upahnya terlangsai. Dol mengarahkan si toyol pergi ke mana-mana
rumah di dalam kampung itu dan mengambil saja darah dari anak perempuan
mereka. Toyol bersetuju. Kampung Kadut menjadi kecoh apabila berita ada
anak gadis yang melihat toyol di waktu malam. Mereka juga mengadu badan
mereka menjadi lemah dan tidak bermaya. Orang kampung mula berjaga-jaga
akan toyol yang boleh membahayakan mereka itu. Setiap malam mereka
berkawal. Usaha mereka sia-sia kerana tidak dapat juga ditangkap si
toyol yang dikatakan berwarna hijau itu. Manakala nasib Si Dol pula
berubah menjadi lebih baik. Dia mula mendirikan rumah besar, yang
diperbuat dari kayu dan batu yang berkualiti. Rumah besarnya dihias
indah dan begitu mengagumkan sekiranya orang kampung lalu di hadapannya.
Seperti yang diidamkannya, Dol mengahwini Lia dalam majlis perkahwinan
yang gilang-gemilang. Walaupun Dol hidup bahagia, jiran sekampungnya
pula hidup menderita. Semakin ramai anak gadis yang jatuh sakit, ada
juga yang meninggal dunia. Toyol yang terus memerlukan bekalan darah
meminta pula darah wanita-wanita mengandung kerana semua anak gadis
sudah pun kehilangan darah. Dol mengizinkan. Wanita yang berbadan dua
lebih mudah jatuh sakit dan ramai yang mula keguguran, lebih ramai lagi
yang meninggal dunia. Orang kampung menguatkan lagi proses mencari dan
mereka mula memerhatikan dengan teliti gerak-geri Dol. Ada yang mula
curiga dengan kekayaan Dol yang terjadi dalam sekelip mata sahaja. Toyol
akhirnya kehabisan mangsa untuk dihisap darahnya, dan dia terus
memerlukan bekalan darah. Satu-satunya wanita mengandung yang masih
hidup di kampung tersebut hanyalah isteri Dol. Dol pada mulanya berat
hati, tetapi dia mula risau hartanya akan berkurangan akibat
ketagihannya terhadap aktiviti perjudian. Dia mengizinkan dan isterinya
kini menjadi bank darah bagi toyol. Suatu malam, setelah pulang dari
pesta judi dan araknya, Dol memanggil nama toyol dalam keadaan mabuk.
Dia meminta toyol membawakan sejumlah wang untuk membayar hutang
judinya. Orang kampung yang sedang berkawal terus menangkap Dol dan
membelasahnya hingga separuh mati. Mereka menyeksanya dengan penuh kejam
dan akhirnya menyula Dol dan menjadikan mayatnya tontonan umum di
kampung itu. Tamat.</em></p>
<p>Semenjak membaca cerita toyol itu, Lia tidak lagi menjejakkan kaki ke
mana-mana kedai buku sendirian. Dia juga tidak membeli buku, hanya
meminjam saja dan setelah bertanya dengan teliti isi buku tersebut—yang
biasanya membuatkan Lia tidak jadi pinjam kerana sudah mengetahui
kesudahan ceritanya. Hari itu, dia terpaksa ke kedai buku untuk
mendapatkan buku terbaru keluaran penyanyi legenda R-Pop. Buku itu
sangat berharga untuk mendapatkan idea baru bagi episod audio siar yang
seterusnya.</p>
<p>Malangnya buku itu sudah pun habis terjual apabila dia tiba. Lia
mengutuk dirinya sendiri yang sering bangun lewat sehingga selalu
terlepas peluang berharga. Mukanya sedikit monyok memandang buku-buku
yang lain. Terasa ingin merajuk. Tidak tahu kepada siapa. Mungkin kepada
kedai buku itu, atau pekerjanya, atau pembelinya, atau seluruh
dunia.</p>
<p>“Helo, cari apa?” soal seorang lelaki yang Lia rasa sama baya
dengannya. Soalannya meyakinkan Lia dia pekerja kedai itu.</p>
<p>Lia menggeleng. “Tengok-tengok saja.”</p>
<p>Lelaki itu ketawa. “Saya bukan pekerja sini. Saya pembeli. Kai.” Dia
memperkenalkan diri.</p>
<p>Lia tersenyum. Sedikit terpegun melihat lesung pipit Kai. Sangat
menawan. Sepuluh tahun lepas, wajah kacak sebegitu memang membuatkan dia
tergila-gila. Alangkah seronoknya menjadi muda, banyak perasaan dan
kenangan.</p>
<p>“Saya Lia.”</p>
<p>Kai mengajak Lia keluar makan kerana sesaknya kedai buku itu.
Rupa-rupanya ada pelancaran buku oleh seorang penulis terkenal. Lia
menurut ajakan Kai, rasa lega dapat melepaskan diri dari orang
keramaian.</p>
<p>“Muka awak nampak <em>familiar</em>, Kai. Awak pernah muncul dalam
rancangan realiti TV?”</p>
<p>Kai menyedut air coklat dari cawan panjangnya. “Tak.” Wajahnya
kelihatan malu-malu menjadikan Lia yakin dia pernah muncul di kaca
televisyen.</p>
<p>“Saya tak tengok TV sangat. Kalau memang awak pernah masuk
<em>Bintang R-Pop</em> sekalipun, mungkin saya tak tahu.”</p>
<p>“Tapi <em>Bintang R-Pop</em> sangat terkenal. Awak tak ikut rancangan
tu?”</p>
<p>Lia menggeleng. Kai mengangguk. “Saya pernah masuk rancangan realiti
tarian.”</p>
<p>Kai memerhatikan reaksi Lia dengan hati-hati, cuba mencari mimik
mengejek tapi tiada. Lia pula berusaha sedaya-upaya untuk menahan tawa
yang akan pecah sekiranya digeletek.</p>
<p>“Baguslah. Awak penari profesional?”</p>
<p>Kai menggeleng. “Saya baru nak mencuba.”</p>
<p>Mereka menjadi lebih rapat. Pada masa yang sama, Lia merasakan Gazz
menjadi semakin menjengkelkan. Apabila dia keluar bersama rakan lelaki,
termasuk Kai, dia mula mendapat surat-surat yang sedikit mengganggu
kehidupan peribadinya dari Gazz. Lelaki itu (tafsiran Lia) seperti
mengongkong hidupnya walau mereka tidak pernah berjumpa. Kadang-kala,
Lia juga merasa seperti diekori oleh seseorang apabila keluar dari
rumah. Itu saja memori yang Lia miliki tentang seorang manusia yang
obses dengannya. Dia tidak merasakan Kai bertindak seperti itu, dan
sukar untuk mempercayai dakwaan Ana dan Sam.</p>
<p>Kai mula aktif dalam dunia hiburan dan tarian. Lia teruja melihat
rakannya mencapai kejayaan walau baru bertapak. Tetapi, tiba-tiba dia
berhijrah ke luar negara. Kai memberi alasan dia mahu mengembangkan
kariernya di pentas teater di kota mega metropolitan yang unggul itu.
Setelah beberapa bulan, Lia mendapat tahu dari seorang rakan bahawa Kai
menjadi mangsa seorang peminat yang sangat obses dengannya, sehingga dia
perlu membawa diri keluar dari Raiasia atau meletakkan keluarganya dalam
bahagia. Waktu itu, undang-undang manusia yang obses sama ada di dunia
nyata atau di dunia maya belum dilaksanakan, walau sudah diutarakan
beberapa kali. Pemergian Kai menjadikan Lia sedikit sunyi juga seram.
Dengan adanya Kai, Lia dapat melupakan sedikit keanehan Gazz walaupun
dia tidak pernah menceritakan perihal Gazz kepada Kai.</p>

<h1 id="bab-25-keliru">BAB 25: KELIRU</h1>
<p.noindent>Bilik tempat dia ditempatkan tidak seperti penjara, namun sering dia
lihat rekaannya sewaktu melawat saudara di hospital. Tingkapnya begitu
besar, dan sangat mudah untuk mereka melepaskan diri jika tidak digari.
Kalau bukan gara-gara dirinya, pasti Chichi dan Baji dapat melepaskan
diri dengan begitu senang melalui tingkap itu.</p>
<p>Hujan menemani kesunyian dan ketakutan Lia. Baru beberapa minit tadi
seorang lelaki asing datang dan menakut-nakutkannya dengan ancaman yang
tidak mahu Lia ulangi lagi. Hujan yang pada mulanya renyai kini menjadi
semakin deras. Tempias hujan menampar-nampar tingkap bilik yang Lia
kenali cerminnya seperti fesyen lama. Cermin jenis itu sering dia lihat
di rumah-rumah lama yang biasa didiami nenek nenek saudaranya. Tidak
rata dan tidak jelas, menjadikan pemandangan di luar tingkap seperti
sebuah permainan ilusi mata. Air hujan kelihatan meliuk-lentok di balik
cermin tingkap itu. Apabila tiada aktiviti lain, melihat air hujan
berubah bentuk pun boleh jadi sangat terhibur. Sesekali tersenyum dia
melihatkan satu rintik hujan seperti sedang mengejar satu rintik yang
lain.</p>
<p>Senyuman yang digugat oleh bunyi dinding dikuis-kuis di luar tingkap
biliknya. Dia membayangkan seekor toyol sedang cuba memanjat dan bakal
masuk melalui tingkap dengan kebolehan halimunannya seraya memakan darah
daranya. Berdebar-debar hati Lia membayangkan apa yang ditakutinya
selama ini akan terjadi. Mengenangkan dia telah ditangkap sekumpulan
geng kultus, mungkin mereka juga membela pelbagai jenis hantu untuk
melaksanakan kerja harian. Lia menggigil membayangkan barisan hantu
raya, pocong, sundal bolong, jembalang, jenglut, orang minyak, toyol,
<em>slenderman</em>, Annabelle tinggal bersamanya di dalam premis
ini.</p>
<p>Hujan semakin lebat melenyapkan bunyi kuisan yang menggerunkan Lia
itu. Guruh mula berdentum, petir sabung-menyabung—Lia tergelak
mengenangkan bait-bait ayat yang sering dibaca di dalam novel. Bilik
menjadi gelap membuatkan dirinya yang sememangnya penakut menjadi lebih
pengecut. Lia memeluk bantal dan memalingkan muka dari tingkap. Tidak
lagi mahu melihat apa-apa dengan mata kepalanya. <em>Cepatlah tidur,
cepatlah tidur.</em> Dia mengarahkan mindanya untuk lelap tetapi
dentuman guruh seperti menjadi pengecas elektrik di dalam badannya
sehingga otaknya menjadi lebih aktif.</p>
<p>Buk!</p>
<p>Lia berpaling kembali ke arah tingkap. Mungkin ada burung terhempas
ke tingkapnya tadi? Dia pernah mengalami kejadian sebegitu sewaktu
memandu di lebuh raya. Tidak semena-mena seekor burung berwarna hitam
jatuh ke atas cermin hadapan keretanya sebelum melantun entah ke mana.
Lia duduk sebentar dan memeluk bantal yang keras seerat-eratnya.</p>
<p>Prang!</p>
<p>Berderai kaca jendela dengan sebongkah batu-bata berwarna merah dan
berlumut terbang mengenai kepalanya. Lia sempat mengelak dan batu-bata
itu menghiris dahinya dan dia dapat merasakan keperitan bersama air mata
yang spontan mengalir. Bantal dilepaskan, tangannya yang tidak bergari
terus mencapai dahinya yang mengesan darah merah pekat di tangan.</p>
<p>Lia memandang ke tingkap. Harapannya ada orang yang sedang
menyelamatkannya. Walau terluka—fizikal dan jasmani—dia tetap berdoa
semoga semua ini ada hikmahnya. Bagai mahu gugur jantungnya melihat satu
lembaga dalam lebat hujan dan keadaan yang gelap sedang memanjat masuk
ke dalam biliknya.</p>
<p>Lia terus berteriak dengan perlahan, “Jangan apa-apakan aku!
Tolong!”</p>
<p>“Shh…” lembaga itu membalas. Dia melompat masuk ke dalam bilik,
menyalakan lampu telefon dan wajahnya yang lencun dengan air hujan mula
kelihatan. Sam Ariffin?</p>
<p>“Sam…?”</p>
<p>Sam mendekati Lia dengan kerut di dahi yang sangat kronik. Dia
kelihatan begitu marah dengan Lia. <em>Janganlah dia membebel yang
bukan-bukan.</em></p>
<p>“Macam mana boleh luka?” Sam bertanya, matanya cepat menangkap
batu-bata yang berada di hujung katil. Dahi dan keningnya semakin
berkerut, seperti topi ajaib Harry Potter. “Kau terkena batu tu?” Sam
menggeleng-geleng, kelihatan benar-benar kesal. Dia mencabut sarung
bantal dan mengelap dahi Lia. Kesan darah diserap cergas oleh sarung
bantal yang berwarna putih membuatkan Lia terpempan. Banyaknya
darah.</p>
<p>“Jom keluar dari sini. Sebelum ada yang perasan.”</p>
<p>“Tangan…ada gari…” Lia terputus-putus berkata. Tidak dapat mengawal
perasaannya yang mula bercampur-baur. Ini bukan waktu yang tepat untuk
dia jelaskan satu-persatu apa yang dia rasa, tapi air matanya mengalir
laju dan esakannya menjadi semakin kuat.</p>
<p>Sam meminta Lia bertenang. Dia mengeluarkan sebuah alat yang Lia
yakini merupakan playar. Tangannya yang berurat-urat dan kelihatan tegap
itu mengetap dengan kuat besi yang menyambungkan dua bahagian gari yang
mengikat tangan Lia dan katil yang didudukinya. Dengan sekali ketap, Sam
berjaya meleraikan Lia dari terbelenggu di katil.</p>
<p>“Terima kasih…” ucap Lia dengan suara yang tertahan-tahan.</p>
<p>“Kita tak ada masa,” Sam membalas. Dia terus menarik Lia
perlahan-lahan dan membawanya ke tingkap.</p>
<p>Tingkap itu sedikit tinggi untuk Lia—semestinya tidak bermasalah
untuk Sam. Sam menyentuh belakang badan Lia, dalam usahanya yang kekok
dan cuai untuk segera membawa Lia keluar dari situ.</p>
<p>Lia tiba-tiba jadi baran. Dia menepis tangan Sam dengan kasar. “Apa
pegang-pegang ni? Nak kena lempang?”</p>
<p>Sam terkejut. “Aku nak bawa kau keluar. Maaflah, aku tak sengaja… tak
bermaksud macam yang kau fikir.”</p>
<p>Kilat memancar menerangi bilik itu buat seketika. Seperti tersedar
dari tidur, Sam dan Lia cepat-cepat bergegas dalam usaha untuk
melepaskan diri. Sam menarik katil perlahan-lahan untuk membawa ke tepi
tingkap bagi memudahkan Lia memanjat. Bunyi seretan besi katil di atas
lantai begitu nyaring dan dapat pula melawan irama hujan di luar. Lia
mula panik.</p>
<p>“Sam!” dia menjerit dalam proses untuk bertenang.</p>
<p>Sam memikirkan tiada jalan lain, cepat-cepat menarik katil itu dan
mempersetankan segala kemungkinan. Lia menaiki katil itu dan memanjat
tingkap seperti yang diarahkan Sam. Di luar tingkap terdapat ambang
koridor yang tidak berhadang. Dia terus melompat turun dan terjelepuk ke
bawah. Lia menggosok-gosok kakinya, cuba menahan rasa sakit dan sengal
yang mengejutkan segala sendi dan sarafnya. Sam turun dengan
senang-lenang, kakinya menjejak lantai tanpa perlu dia melompat. Sam
melihat Lia yang terduduk di atas lantai dan mememeriksa keadaannya.
Mukanya sedikit cemas, namun tidak sedahsyat sewaktu melihat dahi Lia
berlumuran dengan darah.</p>
<p>“Aku tak apa-apa,” Lia cuba meyakinkan Sam.</p>
<p>Sam teragak-agak untuk menghulurkan tangan dan memapah Lia, takut
dimarahi lagi. Lia pula sudah pun berusaha untuk bangun tanpa bantuan
Sam.</p>
<p>“Jom jalan ke hujung blok. Sana ada tempat turun.”</p>
<p>Lia mengikut Sam yang membongkok dari dari dilihat di tingkap.
Berbanding Sam, Lia boleh berjalan dengan lebih selesa dan pantas kerana
saiznya yang lebih kecil. Dia sampai dulu di hujung koridor dan
menjenguk ke bawah. Tiada apa-apa. Tapi di tepi dinding, dari bumbung
sehingga ke tingkat bawah blok, terdapat tali <em>abseiling</em> yang
mungkin digunakan Sam untuk memanjat.</p>
<p>Terkenang kembali sewaktu di universiti dahulu, menuruni cerun bukit
dengan tali <em>abseiling.</em> Tidaklah seteruk mana, cuma perlu
bertenang dan cermat saja. Lia cuba menenangkan diri.</p>
<p>“Lia…” Sam cuba menarik tangan Lia yang tiba-tiba sudah pun melangkah
dan mencapai tali hitam itu. Kedudukannya agak jauh dan ada kemungkinan
untuk Lia jatuh ke bawah tanpa sebarang sokongan.</p>
<p>Nasib baik Lia berjaya memaut pada tali tersebut. Tetapi posturnya
sedikit kekok dan dia berada dalam keadaan tidak stabil. Kedua kakinya
sepatutnya memijak dinding, tetapi kakinya terawang-awang dengan lengan
kirinya pula yang menghimpit dinding.</p>
<p>“Turun saja…” kedengaran suara dari bawah. Tapi Lia tidak boleh
memandang. Sudahlah tiada sarung tangan, dia terasa tangannya boleh pula
berpeluh dengan air hujan yang mengurangkan cengkamannya pada tali.</p>
<p>“Turun… turun…” Suara itu mengarahkan Lia supaya terus turun.</p>
<p>Dalam keadaannya yang tidak stabil itu, Lia cuba menendang dinding
dengan kaki kirinya dan bergerak sedikit demi sedikit ke bawah. Satu
tapak, dua tapak, tiga tapak. Lamanya! Lia terasa ingin menangis. Dia
tidak tahan, bila-bila masa saja tangannya boleh terlepas dari tali
itu.</p>
<p>Jangkaan—lebih kepada doanya—memang tepat. Tiba-tiba satu tangannya
terlepas, membuatkan sebelah tangan yang lain menjadi panik. Lia juga
ikut panik dan dia terasa tubuhnya meluncur laju tanpa sebarang
tentangan dari alam semesta.</p>
<p>Buk!</p>
<p>Sakit!</p>
<p>Lia merasakan sakit yang amat sangat pada lengan kanannya. Patahkah?
Inikah rasanya tangan patah? Dia seperti terdengar bunyi yang
mencurigakan, seperti sesuatu patah. Nasib baik wajahnya tak tersembam,
dapat dilindungi tangannya.</p>
<p>“Lia…Lia…” suara Sam, kedengaran benar-benar cemas. Lia membuka mata
tetapi begitu kabur. Air mata dan air hujan sudah bercampur menjadi
satu. Wajah Sam dilihatnya benar-benar menyedihkan, mungkin lebih sedih
dari keadaannya sekarang ini.</p>
<p>Dia merasakan dirinya diangkat Sam dan dibawa pergi dari situ.
Mungkin dia akan marah Sam selepas ini. Tapi bukan sekarang.</p>

<h1 id="bab-26-puteri-kultus">BAB 26: PUTERI KULTUS</h1>
<p.noindent>Lia mengiring ke kiri, memandang dinding. Rekahan yang menjalar dari
atas siling diikuti matanya, dia terus mengembara bersama jalur rekahan
itu dan masuk ke setiap cabangnya. Kadang-kala ada semut merangkak di
situ, mereka saling menyapa apabila bertemu di jalan.</p>
<p>Bunyi pintu dikuak dan geseran tapak kaki membuatkan Lia terlentang
kembali untuk memandang ke hadapan. Baji berada di muka pintu, membawa
buah tangan bersamanya. Janganlah bagi makanan yang sihat! Nak coklat!.
Lia berdoa dalam hati.</p>
<p>Baji menyapa Lia dan meletakkan plastik di meja kecil bersebelahan
katil hospital. “Ada sikit jajan, makanlah.”</p>
<p>Lia berterima kasih dan berpura-pura mengalihkan plastik itu ke
tempat yang lebih selesa untuknya sambil memeriksa kandungan di
dalamnya.</p>
<p>Yes, coklat! Nasib baiklah Baji ni orang muda, jiwa pun muda!</p>
<p>Lia terus tersenyum memandang Baji. “Baji sihat? Chichi macam
mana?”</p>
<p>Baji duduk di kerusi, tangannya berteleku di atas katil. Wajahnya
dekat sungguh dengan Lia. “Sihat. Kak Lia macam mana?” Lia terlupa
perihal mulut Baji yang berbau kurang enak itu, dan separuh nyawanya
hilang.</p>
<p>Lia pura pura pening dan meminta izin untuk berbaring. “Baringlah Kak
Lia. Rehat, rehat.”</p>
<p>Lia dengan aksi lemahnya mengangguk.</p>
<p>“Haritu… Lepas kami lari dari Yumi, kami sebenarnya ditahan oleh
pengawal mereka. Baji rasa pengawal sebab badan mereka besar sikit.
Kitorang takut gila. Muka memang macam gengster. Lepas tu Kak Chichi
boleh pulak pengsan. (Hah?!). Ada seorang pengawal perempuan ni lempang
muka dia sampai dia bangun balik. Mereka pun terus buli kami dan cuba
takut-takutkan kami. Mereka kata malam tu ada upacara. Tak tahulah
upacara apa. Takutnya kalau dia buat macam dalam
cerita-cerita vampire mat saleh tu. Atau mereka memang boleh bertukar
jadi vampire atau werewolf. Malam tu kan… bulan mengambang!” Baji
membesarkan mata apabila menyedarinya. Lia pun terikut sekali.</p>
<p>Sebagai seorang yang penakut dan percayakan benda-benda tahyul,
kenyataan Baji itu membuatkan Lia seram sejuk. Penghawa dingin di dalam
wad itu juga menjadikan bulu romanya tegak berdiri.</p>
<p>“Ada seorang pengawal ni memang biadab. Dia cuba nak lakukan perkara
tak baik terhadap kami. Tapi Baji tak takut, Baji dekat dekat dengan
muka dia dan tengking dia. Pengsan terus pengawal tu. Pengawal yang lain
pun lari bertempiaran. Baru Baji tahu Baji ada superpower.”</p>
<p>“Superpower apa?” Lia keliru.</p>
<p>Baji jungkit bahu. “Mungkin teriakan Baji boleh buat orang takut
kut.”</p>
<p>Lia tidak pasti jika itu jawapannya. Tapi mungkin juga. Ada
sesetengah orang memiliki daya tengking yang sangat menyeramkan.</p>
<p>“Kami pergi lapor polis, tak banyak komen dari mereka bila kami tanya
tentang kegiatan kultus seperti ini. Bila kami keluar dari bilik polis,
kami jumpa juga mangsa kultus ni. Kesian dia kak. Dia kena seksa sewaktu
dalam tahanan. Habis kening dia semua hilang. Dia dapat lepaskan diri
dan habiskan masa sebulan di hospital, barulah dapat buat laporan polis
semalam. Tapi… dia memang cantik. Macam retis. Kulit dia puuuutih gila
macam zebrafish, nampak semua urat-urat dia. Dia memang macam ada trauma
sikit. Nama dia Shasha. Dia ada tunjuk luka-luka di tangan dia, badan
dia. Ada kesan dibakar juga. Kesian…”</p>
<p>Shasha. Kulit putih, macam zebrafish. Shasha jiran aku ke? Teman
berlari di pinggiran Sungai Had?</p>
<p>“Dia kerja di Syarikat Hiburan G*Y ke?”</p>
<p>“Ya!” Baji cepat-cepat mengangguk mendengar pertanyaan Lia. “Dia
kerja sana! Baji tak sengaja ternampak kad pekerja terjatuh sewaktu dia
buka beg tangan dia. Mesti dia selalu jumpa artis R-Pop kan.”</p>
<p>“Mestilah. Bekas teman lelaki dia dulu pun dari kumpulan R-Pop.”
Opps. Lia terlepas cakap. Mata Baji membuntang.</p>
<p>“Siapa?”</p>
<p>“Emm…tak ingat.”</p>
<p>“Siapa??” Baji mula merengek, sedikit marah. Lia memang kalah bila
dipaksa sebegitu.</p>
<p>“Kumpulan HAZMAT. Ok. Itu saja akak boleh cakap.”</p>
<p>“Siapa???” Tiga tanda soal buat Lia kalah.</p>
<p>Lia mengeluh. “OZ.”</p>
<p>“Hah?! Leader dia!! Omo. OZ sangat berkarisma. Dia banyak tulis lagu.
Tapi dia memang banyak <em>girlfriend</em> kan?” Baji memikir
dalam-dalam urusan yang sangat tidak penting untuknya itu.</p>
<p>Lia pernah bertemu juga dengan OZ. Tapi tidak pula dia tahu itu OZ.
Waktu itu dia menemani mereka keluar bersama ke Sungai Had. Sehinggalah
gambar mereka berdua terpapar di internet oleh paparazzi, yang juga
terdapat penampakan dirinya—walau telah ditutup wajahnya dengan kemas
oleh ejen Photoshop. Tapi ramai juga yang mengata tentang perutnya yang
sedikit buncit. Nasib tak baik. Ketika itu dia mengalami kembung perut
yang teruk bersama cirit-birit yang tidak terkawal. Walau orang tidak
tahu itu dirinya, tapi tetap pedih apabila dia membacanya.</p>
<p>Contohnya satu komen yang berbunyi: Mesti perempuan tu tengah
mengandungkan anak mereka berdua sebagai ibu tumpang. Atau banyak sangat
minum todi sampai buncit todi macam tu.</p>
<p>Lia mengambil keputusan untuk berpuasa selama 15 hari tanpa henti
supaya mendapat abdomen yang kempis dan menawan. Tidak berjaya. Perut
kembungnya tidak mahu kalah.</p>
<p>“Kenapa diorang putus?” Baji masih mahu bergosip tentang bekas
pasangan kekasih itu.</p>
<p>Lia memuncungkan mulut—tidak tahu.</p>
<p>“Sebab OZ tu pendek ke? Kak Shasha tu tinggi juga kan. Orang cakap OZ
tu macam Peter Pan dalam dunia nyata. Atau sebab dia
jumpa girlfriend baru? Atau Kak Shasha dapat boyfriend R-Pop baru?”</p>
<p>Lia hanya diam. Belum ada mood untuk bergosip. Pintu dikuak, Chichi
terpampang di muka pintu bersama sejambak bunga. Lia tergelak besar,
cuba menahannya dengan memejamkan mata.</p>
<p>“Bunga ni bukan untuk kau, ok. Aku tak suka datang hospital sebab tak
banyak hiasan. Bunga ni untuk menambah seri. Mana-mana tempat aku pergi
mesti ada serinya,” Chichi menjeling Lia, meletakkan bunga yang berada
dalam raga di sebelah katil Lia.</p>
<p>“Macam mana kau?” Chichi bertanya acuh tak acuh. Dia mengambil satu
plastik coklat di atas meja kabinet dan mengoyakkannya. Lia tidak
percaya dengan tindakannya.</p>
<p>“Itu aku punya!”</p>
<p>“Kenapa kau tak makan?” Chichi memulakan perang.</p>
<p>“Saya bawakan untuk Kak Lia. Tapi kita semua boleh makan,” Baji cuba
meredakan keadaan.</p>
<p>“Kau tak nampak ke aku tengah sakit ni? Coklat ni untuk ceriakan
orang macam aku.”</p>
<p>“Aku pun trauma sebab kejadian semalam. Coklat boleh kurangkan
kemurungan.”</p>
<p>“Kak Lia, Kak Chichi, nanti Baji belikan lagi,” Baji memisahkan
kedua-dua mereka yang mula ingin bercakaran. Dia mengambil satu lagi
bungkusan coklat, membukanya dan memberinya kepada Lia. “Kak Lia makan
ni.” Dia terasa seperti guru tadika pula dalam kalangan wanita-wanita
dewasa ini.</p>
<p>Chichi duduk di katil sebelah yang kosong. “Belikan akak air,
Baji.”</p>
<p>Baji bangun dengan lemah. Dia begitu takut dengan Chichi, apa saja
kehendak Chichi akan diturutinya. Chichi memberinya sedikit wang untuk
dia belanjakan. Tinggallah Lia dan Chichi di dalam wad berhawa dingin
itu. Rupa-rupanya hujan di luar. Sejak semalam, hujan tidak berhenti
lagi.</p>
<p>“Kau tahu kitorang dapat lepas dari situ sebab mulut busuk Baji?”</p>
<p>Lia berfikir seketika. “Baji ada cerita. Dia cakap dia tengking
pengawal sampai pengsan. Lepas tu, pengawal lain pun lari tinggalkan
korang berdua.”</p>
<p>Chichi ketawa terbahak-bahak. “Betullah tu. Tapi pengawal tu pengsan
sebab bau mulut dia. Memang dekat gila dia dengan muka pengawal. Aku
rasa kalau dia ada sepuluh mulut, boleh mati pengawal tu, macam orang
mati bila terjun dalam loji najis.”</p>
<p>Lia ikut gelak. “Ada hikmahnya Baji punya mulut berbau, boleh jadi
senjata di saat-saat genting. Macam mana korang cari jalan keluar dari
situ. Aku ingatkan kita diletakkan di tengah hutan.”</p>
<p>“Bila kitorang keluar dari premis tu, di pagar belakang kitorang
terserempak dengan satu SUV hitam. Mereka dalam misi menyelamat dan dia
bawa kitorang pergi ke balai polis. Mungkin diorang yang selamatkan kau
semalam?”</p>
<p>“Mungkin…” Lia tidak berani menjawab. Nampaknya Chichi belum tahu
lagi siapa yang selamatkan dia. Kalau dia tahu Sam, habislah, matilah
Lia dalam hospital ini.</p>
<p>“Orang tu pun belum datang lawat aku lagi. Mungkin diorang selamatkan
ramai sangat orang,” Lia cuba berdalih.</p>
<p>“Agaknya. Sekarang wartawan suka menyiasat kes sebegini dan mungkin
cerita tu dah tersebar kepada sesetengah orang,” balas Chichi, tidak
sangsi dengan jawapan Lia.</p>
<p>“Aku harap polis dapat berkas si Yumi dan geng kultus dia tu. Berapa
banyak kening dia dah ragut daripada orang ramai, aku tak tahulah,” Lia
berkata sambil memegang tempat bekas keningnya diragut dulu.</p>
<p>Chichi menyelak rambutnya, lengannya terselak sedikit menampakkan
tatu berwarna hitam yang memiliki simbol burung gagak. Bukankah tatu itu
ada di tangan Yumi juga? Terasa kering tekak Lia. Apa ni, perempuan ni
pun ahli kultus kening juga? Lia terus memandang tatu tersebut tanpa
berkelip sehinggalah ditegur Chichi.</p>
<p>Mata mereka bertentangan. Chichi tidak menampakkan sebarang tanda
gabra atau terkantoi.</p>
<p>“Chichi…tatu tu, sama dengan tatu di tangan Yumi.”</p>
<p>“<em>So</em>?” Chichi melawan pandangan mata Lia yang akhirnya
tersipu-sipu sendiri.</p>
<p>“Kau pun bersekongkol dengan kultus kening Yumi tu ke?”</p>
<p>Chichi menyeluk poketnya dan mengeluarkan satu jongkong emas. Di
atasnya terdapat ukiran burung gagak dan tulisan dalam bahasa Latin,
mungkin?</p>
<p>“Apa ni? Kau bagi aku ke?” kelabu mata Lia melihat jongkong emas
sebesar itu di hadapan matanya.</p>
<p>“Kepala hotak kau! Kalau nak, kenalah join, orang beragama lain pun
boleh,” Chichi membalas. “Kultus ni yang paling ekslusif di Raiasia.
Mestilah kan, sebab ada aku.”</p>
<p>“Jadi betullah kau ahli kultus kening tu?” Lia inginkan kepastian.
“Kenapa kau join kultus macam tu? Cuba kau fikir masa depan kau?”</p>
<p>“Inilah masa depan aku. Ini juga masa lalu aku. Datuk aku pengasas
kultus ni. Aku pewaris.”</p>
<p>Lia terlongo. “Tapi…kenapa? Kenapa diorang culik kau juga?”</p>
<p>“Hmm…kenapa? Diorang nak selamatkan aku sebab ingat kau cuba nak
bunuh aku. Siapa eh yang terjerit-jerit malam kita ditangkap tu?”</p>
<p>“Tapi kau yang cuba nak bunuh aku!” Lia memandang sekeliling dan
memperlahankan suaranya, berbisik kepada Chichi. “Diorang ada dekat
sekitar sinikah?”</p>
<p>Chichi jungkit bahu. “Kena tanya bapa aku. Aku tak tahu keberadaan
diorang. Yang aku tahu, aku sentiasa dalam keadaan selamat.”</p>
<p>“Baji…Baji cakap ada seorang pengawal lempang kau. Takkan dia boleh
buat macam tu dekat kau kalau kau pewaris kultus tu?”</p>
<p>“Jangan risau. Dia akan dikenakan tindakan sewajarnya. Aku tengah
fikir juga. Kau rasa mana lagi baik, siat-siat kulit dia, biar dia jalan
dengan otot saja macam dalam buku anatomi atau campak dia hidup-hidup
dalam gelanggang besi yang ada harimau? Aku sebenarnya suka nak tengok
reaksi orang bila nampak orang tinggal otot saja berjalan. Mesti seram
kan?” mata Chichi bersinar tatkala dia menceritakan perancangannya.</p>
<p>Lia telan liur. Memandangkan mereka kini di hospital, sebaiknya dia
panggil pakar sakit jiwa untuk tempatkan minah ni di sini.</p>

<h1 id="bab-27-lari">BAB 27: LARI</h1>
<p.noindent>Baji hampir tiba di depan pintu wad. Fikirannya masih memikirkan
kejadian semalam. Dia yakin dia pernah nampak lelaki yang menghantarnya
ke balai polis. Kalau tidak salah, dia merupakan pengurus kumpulan R-Pop
di Syarikat Hiburan GY. Baji pernah ternampak wajahnya di skrin
telefonnya untuk rancangan realiti kumpulan dari GY. Tapi walaupun itu
yang bermain di fikirannya, yang lebih mengganggunya adalah perihal
kelibat seorang lelaki yang memerhatikan gerak-geri mereka. Baji hanya
perasan apabila mereka sudah menjauh dari pintu keluar premis dan
menghampiri pagar belakang. Lelaki itu tinggi dan memakai jaket hitam.
Dia takkan lupa keningnya yang tebal seperti <em>Bananas in
Pyjamas</em> walaupun cermin mata hitam menutupi matanya dan pelitup
muka hitam menyembunyikan separuh wajahnya. Gerak-gerinya mengingatkan
Baji pada tunang Lia yang beberapa kali pernah dilihatnya. Apa pula yang
dibuatnya di situ?</p>
<p>Dia menghampiri pintu wad dan melihat Kai di hujung koridor hospital.
Kini wajahnya tidak ditutupi apa pun dan Baji yakin itulah lelaki yang
memerhatikan mereka pada waktu itu. Gerun rasanya berdepan dengan
manusia yang bersekongkol dengan kultus kejam seperti kultus kening itu.
Kai melambai ke arah Baji, dia tidak membalas. Baji cepat-cepat menerjah
pintu wad.</p>
<p>Dia meluru kepada Lia dan menggoncang bahu Lia. “Kak Lia…Kai…Abang
Kai nak datang sini. Kak Lia kena selamatkan diri, sebab dia ada di
premis tu semalam. Baji ingat dia yang perhatikan kitorang sewaktu nak
larikan diri dari situ.”</p>
<p>Lia dan Chichi saling memandang, mereka berdua tergelak sama. Sakit
hati Baji melihatnya, terasa diperbodohkan pula.</p>
<p>“Baji, kalau kau nak tahu, Chichi ni pewaris kepada kultus yang culik
kita semalam tu. Kalau Kai datang sini, Chichi boleh laksanakan
undang-undang mereka untuk tarik balik keahlian dia.”</p>
<p>Baji ternganga melihat Chichi. Lia mencuit tangan Chichi sambil
berkata, “Cuba kau tunjuk sikit jongkong emas tu.”</p>
<p>Chichi mengeluarkan kembali jongkong emas yang memiliki simbol gagak
dan meletakkannya di atas katil. Baji segera mencapainya namun
ditepis.</p>
<p>“Emas betul ke ni? Mana dapat ni?”</p>
<p>“Ini untuk ahli kultus. Kalau Baji nak <em>join</em> boleh saja,
sekarang boleh <em>apply online</em>,” jelas Chichi dan menyimpan
kembali jongkong emas tersebut.</p>
<p>“Kenapa…” Soalan Baji tertahan apabila pintu terkuak. Kai berdiri
tegak memandang ke dalam. Sedikit terkejut melihat keberadaan
Chichi.</p>
<p>“Hai. Lia, kau ok ke?” Wajahnya kelihatan risau melihat keadaan Lia.
Tunangnya hanya mengangguk dengan tiada ekspresi.</p>
<p>“Macam mana kau tahu aku ada dekat hospital?” Lia sengaja bertanya.
Dia memang tidak memaklumkan kepada Kai tentang keberadaan dirinya sejak
dua hari lepas.</p>
<p>Kai tidak menjawab dia berdiri di hujung katil dan memandang ke
lantai. “Boleh korang berdua biarkan kami bersendirian.”</p>
<p>“Eh, mana boleh! Tunggu kahwin baru boleh berdua,” Baji menyelar.
Chichi turut mengangguk.</p>
<p>“Korang bukannya Islam pun,” Kai berkata kepada dirinya sendiri.
Tidak begitu didengari oleh yang lain.</p>
<p>“Aku minta maaf tak hubungi kau beberapa hari lepas—”</p>
<p>“Eh, aku yang tak hubungi kau, Kai!” Lia membalas. “Sekarang ni, aku
tak nak tengok muka kau lagi. Mungkin sampai bila-bila. Aku tak rasa aku
tahu siapa engkau yang sebenarnya. Baik kita putus saja. Tak perlu
kahwin.”</p>
<p>“Whoa—” kedengaran Baji berkata. Dia mendekatkan dirinya kepada
Chichi dan mereka saling berpegangan tangan. Chichi menjauh apabila
tersedar dengan bau mulut Baji.</p>
<p>Kai kelihatan tidak keruan. Dia akhirnya ketawa dengan tidak ikhlas.
“Kenapa tiba-tiba macam ni? Kita boleh bincang, dan bukan di hadapan
mereka berdua ni.”</p>
<p>“Aku tak nak kahwin dengan kau. Tak perlu bincang.”</p>
<p>“Kenapa?! Sebab Sam?!” Kai tinggi suara. “Aku tahu dia yang racun
minda kau sampai kau nak putus dengan aku. Dia juga yang keluarkan kau
dari premis kultus tu. Berlagak hero konon.”</p>
<p>“Sam selamatkan kau?” Chichi memandang Lia tajam. “Kau tak cakap
pun!”</p>
<p>“Kak Chichi tak perasan ke yang hantar kita pergi balai polis tu
pengurus kumpulan HAZMAT?”</p>
<p>“Rileks semua, jangan melenting. Aku tak suruh dia datang jemput aku.
Aku telefon kau, Kai! Bukan kau ke yang jawab telefon Yumi?” Lia
bertanya kepada Kai yang memberi respons tidak semenggah. Lia mengeluh.
“Jadi memang bukan kaulah yang dimaksudkan Yumi tu. Bukan aku yang dail
nombor tu, tak tahu Yumi telefon siapa.”</p>
<p>“Ok. Sekarang ni, siapa nak hati Lia? Aku nak hati dia secara harfiah
dan siat-siat bagi makan serigala dekat hutan simpan keluarga kami,”
Chichi mengangkat tangan tanda bersetuju sendirian.</p>
<p>“Aku nak hati dia untuk jadi suri hidupku,” Kai menjawab lemah.</p>
<p>“Saya nak hati dia supaya boleh ajar saya cara memikat hati artis
R-Pop,” Baji turut membalas penuh semangat.</p>
<p>“Korang ni dah gila ke? Aku baru jatuh dari bangunan dua tingkat,
nasib baik tak mati. Sekarang korang berebutkan hati aku untuk penuhi
keinginan binatang korang? Sudahlah, aku nak keluar dari hospital ni!”
Lia menyelak selimut dan menuruni katil.</p>
<p>Dia menjerit apabila merasakan tulang rusuknya yang tidak bersetuju
dengan tindakannya. Namun dia tetap bergegas keluar dari wad tersebut
dengan gaun hospital bercorak itik. Tidak seperti yang disangka,
kebanyakan orang tidak begitu mempedulikannya termasuk staf hospital.
Lia keluar dari wad ortopedik dan meluncur menuju ke lif.</p>
<p>“Cik! Cik pesakit ke? Nak pergi mana tu?” Seorang misi lelaki
mengejarnya.</p>
<p>“Saya nak balik!”</p>
<p>“Cik kena jelaskan bil hospital dulu. Tukar juga pakaian ke pakaian
biasa.”</p>
<p>Lia diam sejenak, misi lelaki itu turut terdiam. Tiba-tiba Lia
menolaknya dengan kuat sehingga dia terjatuh ke belakang dan terus masuk
ke dalam lif yang kebetulan sudah pun terbuka. Staf itu cepat-cepat
bangun untuk mengejarnya namun Lia sudah menutup pintu lif.</p>

<h1 id="bab-28-sam">BAB 28: SAM</h1>
<p.noindent>Lia bersembunyi di belakang bangunan hospital di bawah kipas penghawa
dingin. Air menitik di sebelahnya sambil dia duduk memeluk lutut. Tidak
pasti hala tuju. Staf hospital masih belum menjumpainya. Lambat pula
mereka mencari, atau memang sudah terbiasa dengan keletah pesakit yang
lari tanpa membayar bil terlebih dahulu.</p>
<p>“Ha! Dekat situ rupanya dia!”</p>
<p>Hampir tercabut jantung Lia apabila disergah sebegitu. Staf yang
ditolak Lia tadi memanggil rakannya yang lain.</p>
<p>“Dekat sini!”</p>
<p>“Nanti saya bayar la bil hospital, jangan risau. Biarkan saya
sendirian sekejap saja, boleh?” Lia merayu.</p>
<p>Staf itu mengangguk dan berlalu dari situ. Lia terkejut apabila mudah
saja dia bersetuju. Dia kembali duduk di sebelah titisan air penghawa
dingin tadi.</p>
<p>“Lia…”</p>
<p>Urghh. Lia sudah dapat mengagak. Dia melihat Sam sedang tercegat
berdiri di hadapannya. Dia mengenakan kemeja biru ungu (?) yang
disinsing hingga ke siku. Nampak seperti sudah semalaman tidak tidur
dengan kumis mula menjalar di wajahnya. Sam tidak memandangnya, tetapi
memandang ke rumput dengan tangan dicekak dan kaki kanannya kelihatan
tidak senang.</p>
<p>“Lari dari siapa?”</p>
<p>“Semua orang!”</p>
<p>“Kalau nak menyorok dari orang lain, jom duduk bilik kawan aku.
Jangan risau, dia doktor perempuan.”</p>
<p>Nadanya tenang, tidak seperti sebelum ini. Lia terasa bercakap dengan
keluarga yang sudah lama dia tidak bertemu muka. Walau dia tidak begitu
gemar bertemu dengan keluarganya, terasa ada keselesaan berada dalam
kalangan orang yang kita biasa.</p>
<p>Lia perlahan-lahan bangun. Sam kelihatan teragak-agak untuk menolong
melihat keadaan Lia. Dia berundur apabila Lia dapat berdiri tegak dan
berjalan perlahan-lahan menurutinya. Staf yang cuba mengejar Lia sedikit
terperanjat melihat kedua-dua mereka berjalan masuk ke dalam bangunan
dengan tenang.</p>
<p>“Aku kerja sini.”</p>
<p>“Dah nak dekat tujuh tahun.”</p>
<p>Sam terus berbicara manakala Lia terus membisu.</p>
<p>“Lepas kena langgar—” Diam. Memerhatikan reaksi Lia.</p>
<p>Lia kelihatan terkedu, dia mengangkat wajahnya dan jelas kelihatan
rasa bersalah. Selama ini rasa ego menyelubung hati Lia dengan respons
dari Sam setelah kemalangan. Tetapi melihatkan Sam di hadapannya yang
kini bercakap dengan tenang dan tanpa marah-marah, rasa bersalah datang
menutupi ego. Ego mungkin akan muncul bila-bila masa, tapi kini dia rasa
begitu insaf dengan masa lalunya.</p>
<p>“—jadi terdesak. Seolah-olah melompat ke masa depan dan dapat lihat
semuanya yang terjadi sebelum tu. Aku tak nak menyesal, dan cuba
sedaya-upaya. Aku gigihkan diri supaya dapat debut dengan HAZMAT dan
pastikan dapat lalui tempoh latihan perubatan dengan jayanya. Aku hampir
gagal debut. Aku juga hampir tarik diri dari residency—kadang-kala
memang disarankan untuk drop-out. (Sam geleng kepala). Tapi, bila memory
flash waktu kemalangan tu muncul, aku rasa macam dapat kekuatan
sendiri.”</p>
<p>“Kau yakin kau tak terkena sawan?” soal Lia penuh keikhlasan.</p>
<p>Sam terdiam. Dia menggeleng. “Tak. Tak. Aku ni doktor lah. Takkan aku
tak dapat kenal pasti aku terkena sawan ke tak.” Dia ketawa, Lia pun
ketawa.</p>
<p>Mereka tiba di hadapan pintu bilik yang tertera nama rakan Sam.
Terdapat dua orang sedang berehat di dalamnya. Mereka menjemput Sam
masuk dan memperkenalkan diri kepada Lia.</p>
<p>“Boleh <em>babysit</em> pesakit ni sekejap? Korang ada hutang dengan
aku kan?” Sam berkata selamba.</p>
<p>Dua doktor muda itu mengiyakan kata Sam dan Lia pun tinggal bersama
mereka sebentar di dalam bilik rehat itu. Sam keluar kembali untuk
meneruskan tugasnya.</p>
<p>Lia terasa menyesal pula menerima pelawaan Sam. Apa yang patut
dibualkannya dengan kedua-dua orang asing itu? Rasa segan pula duduk di
dalam ruang peribadi mereka.</p>
<p>“Sam kadang-kadang ada bercerita tentang awak, Lia. Jadi kami pun
sebenarnya teringin nak berjumpa dengan awak,” Dr Zana yang berambut
perang itu memecah kesunyian.</p>
<p>“Betul tu, nak jumpa juga si gadis yang berjaya mencuri hati Sam ni,”
Dr Tia menyokong.</p>
<p>Lia hanya tersenyum gugup. Dia tak pernah bercerita tentang Sam
dengan orang lain, mungkin juga kerana dia sudah lama tidak berjumpa
teman rapatnya. Dua-dua orang ni kawan rapat Sam atau kawan sekerja
saja?</p>
<p>“Awak ada terima lamaran Sam ke? Haritu bukan main excited dia ajak
saya pergi pilih cincin—” suara Dr Zana semakin perlahan apabila matanya
meleret memandang jemari Lia tiada tanda cincin yang dibeli Sam sebelum
ini.</p>
<p>“Oh…sebenarnya saya tak berapa kenal Sam lagi,” Lia berkata jujur,
mula terasa sedikit rimas dengan sangkaan bahawa dia dan Sam ada
hubungan istimewa.</p>
<p>Mata Dr Zana membulat, begitu juga Dr Tia, namun matanya lebih kecil
mengakibatkan tiada perbezaan ketara dapat dikesan.</p>
<p>“Sam ni, peliklah. Buat gaya macam <em>sure thing</em> je,” bebel Dr
Zana sendirian. Dr Tia mencubit rakannya dan mengisyaratkan supaya dia
mengawal mulutnya. Dr Zana cepat-cepat tersedar.</p>
<p>“Sure thing?” Lia sangsi.</p>
<p>Dr Tia mengambil alih mikrofon, “Lia, Sam minat dekat awak—”</p>
<p>“Dia <em>stalk</em> saya ke?”</p>
<p>Dr Tia menggeleng. “<em>Stalk</em>? Taklah. Dia memang
banyak <em>stalker</em> tapi dia tak <em>stalk</em> orang. Dia jadi
sedikit sibuk lepas awak jadi popular di Raiasia. Banyak kali dia
berjumpa dengan peguam-peguam dan ahli politik
untuk <em>push</em> diorang supaya undang-undang anti kecaman jadi
realiti.”</p>
<p>“Saya tak setuju—” Lia mencelah.</p>
<p>“Saya pun, itu dah menghalang kebebasan kita sebagai pengguna
internet. Tapi, mungkin dia dah tak betul sangat memikirkan orang yang
dia sayang dianiaya sedemikian rupa, Sam pun ambil jalan yang mungkin
bertentangan dengan prinsip dia,” Dr Tia berkata.</p>
<p>“Awak cakap awak tak kenal Sam, Lia?”</p>
<p>Lia menggeleng.</p>
<p>“Awak tak tahu ke dia legenda R-Pop?”</p>
<p>Geleng.</p>
<p>“Mungkin dia macam aku, tak ikut perkembangan dunia pop tanah air.
Kita ada minat lain, kan Lia?” Dr Tia tersenyum cara seram kepada
Lia.</p>
<p>Lia separa angguk. “Saya ikut juga R-Pop, tapi kumpulan perempuan
saja. Lagipun, saya memang tak beri perhatian sangat pada artis dari
Syarikat Hiburan G*Y.”</p>
<p>“Oh, sebab awak suka artis dari Syarikat Hiburan L*S?”</p>
<p>Lia mengangguk. “Ya! Saya suka dengan astetik mereka! Klip video
diorang semua sangat cantik dan indah. Macam <em>magical</em> pun ada
rasanya.”</p>
<p>“Betul, betul! Rasa macam dalam dunia Barbie pula bila tengok klip
video mereka,” Dr Tia mengangguk, bersetuju.</p>
<p>Dr Zana berdehem, ingin mereka kembali ke dunia nyata. Setelah
mendapat perhatian, dia menyoal Lia, “Awak memang tak ada hati ke dengan
Sam tu? (Geleng). Tapi macam mana dengan majlis perkahwinan awak?”</p>
<p>Lia menepuk dahi, dia terlupa kad jemputan sudah diedarkan, lapan
puluh peratus persiapan sudah dilakukan.</p>
<p>“Takkan dia nak kahwin sebab terpaksa, Zana.”</p>
<p>“Boleh je lah, apa masalahnya? Bukannya Sam tu orang jahat pun. Dia
ada duit, ada rupa, baiklah juga. Ok lah.”</p>
<p>“Apa maksud kau baiklah juga? Dia baiklah,” Dr Tia memprotes.</p>
<p>“Ok, tiada siapa tahu perangai sebenar seseorang. Tapi kami dah kerja
dengan dia dah lama di hospital ni. Memang Sam ada temper dia, lagi-lagi
masa awal-awal <em>residency</em> dulu. Tapi sekarang dia lebih penyabar
dan boleh kawal emosi dia dengan baik. Dia pun tak menyusahkan orang
lain.”</p>
<p>“Dia memang tak sempurna—”</p>
<p>“Zana!”</p>
<p>“Sabar. Tapi tengoklah kalau awak boleh serasi dengan dia ke tak.
Kalau sekepala, boleh je kan. Nak hidup lama, bukan sehari dua.”</p>
<p>Lia hanya membiarkan mereka berdua bercerita tentang Sam sedangkan
fikirannya sudah menerawang jauh.</p>

<h1 id="bab-29-pengantin-ganti">BAB 29: PENGANTIN GANTI </h1>
<p.noindent>Sakit perut. Lia terasa angin kus-kus keluar dari belakang badan,
melegakan sedikit pergolakan di dalam perutnya. Cempedak goreng menjadi
santapan makan malam menjadikan pagi harinya penuh berangin. Dia baru
saja keluar dari hospital dan kembali ke ladang cacing. Baji sudah
keluar ke ladang membuat kerja. Dia dibenarkan rehat untuk hari itu oleh
Duma yang baik hati.</p>
<p>Telefon berbunyi, panggilan dari Kai. Dia mahu membiarkan tetapi Kai
menelefon berkali-kali dan dia pun mengalah.</p>
<p>“Aku ada di ladang cacing,” Kai berkata tenang.</p>
<p><em>Ah, stalker ni!</em></p>
<p>Lia mengeluh. Entah kenapa walau tak rela dia tetap keluar juga.
Biarlah hari ini jadi hari penghabisan. Putuskan segala-galanya dengan
Kai. Dia stalker atau pun tidak bukan isunya, tapi hati Lia memang tak
pernah ada Kai pun.</p>
<p>Kai sedang berdiri di bawah pohon cemara sambil bermain-main dengan
ranting kayu yang mungkin dikutipnya dari situ. Lia menegur Kai yang
kelihatan ceria apabila melihat tunangnya menghampiri.</p>
<p>“Kai, alang-alang kita berjumpa, aku nak bagitahu kau perkara
penting. Kita putus saja. Tak payahlah kahwin. Keputusan yang aku buat
dulu tu salah dan aku tak pernah ada hati pun dengan kau.”</p>
<p>Eh, kejam sangat, tukar sikit dialog tu.</p>
<p>“Kai, aku dah ambil keputusan untuk undur diri dari perkahwinan. Aku
nak fokus kepada memulihkan jiwa aku. Nak belajar mulakan bab baru dalam
hidup tanpa drag orang lain. Aku harap kau faham keputusan aku,
Kai.”</p>
<p>Kai mengangguk. Nasib baik skrip kedua yang dicereka Lia itu diterima
baik oleh Kai.</p>
<p>“Aku faham, Lia. Cuma, macam mana kau nak cakap dengan ibu ayah kau?
Itu yang aku risau. Mungkin mereka tak memahami kau macam aku,” Kai
bertanya dengan ikhlas.</p>
<p>Alamak! Lupa ada ibu ayah.</p>
<p>“Itu biarlah jadi masalah aku, Kai. Aku nak berterima kasih sebab
memahami keputusan aku.”</p>
<p>“Tapi, ibu ayah kau macam mana?”</p>
<p>Lia terasa menyirap pula bila ditanya berkali-kali tentang perihal
ibu ayahnya. Kenapa dengan mamat ni?</p>
<p>“Diorang…biarlah aku seorang saja yang pening fikirkan mereka.”</p>
<p>“Kalau diorang marah? Aku boleh tolong jelaskan.”</p>
<p>Tak boleh! Tak boleh! Kalau Kai tolong jelaskan, tak pasal-pasal Lia
dan Kai kena kahwin serta-merta. Atau tak. Entahlah. Lia tak boleh
menjangkakan reaksi ibu bapanya dalam hal ini.</p>
<p>“Kai! Kita putus! Dah tak ada apa-apa! Aku tak pernah ada hati dengan
kau!”</p>
<p>Akhirnya skrip pertama yang ditulis Lia terkeluar juga, dengan
kata-kata yang lebih singkat dan tidak elegan. Kai semestinya kelihatan
kecewa. Tidak! Dia kelihatan begitu marah. Matanya merah, hidungnya
kembang-kempis, mukanya seperti mahu meletup. Tapi nada suaranya rendah.
Cukup menyeramkan.</p>
<p>“Kau…tak nak kahwin dengan aku sebab Sam tu kan? Dia yang racun otak
kau sampai kau nak larikan diri dari aku? Kau tahu kalau bukan sebab aku
kau akan hadapi banyak kecelakaan dalam hidup? Kalau bukan sebab aku,
kau takkan dapat kerja pertama lepas kau grad. Kalau bukan sebab aku,
Sam—budak yang kau langgar tu dulu—dah lama saman kau sampai kau
bankrap. Kalau bukan sebab aku, dah lama kau kena buang kerja tiga bulan
lepas mula kerja! Kalau bukan sebab aku, kau takkan dapat lulus master!
Kalau bukan sebab aku, kau takkan dapat kerja kau sekarang ni!”</p>
<p>Seperti <em>ringtone</em> telefon, dari perlahan menjadi semakin kuat
dan memecah gegendang telinga—lebih-lebih lagi telefon model rendah
dengan kualiti pembesar suara yang tidak begitu baik.</p>
<p>“Kalau bukan sebab aku, kau dah lama mati,” Kai menyambung, dan kalau
Lia tak silap, dia terlihat bebola mata lelaki itu berubah menjadi
kuning menyala.</p>


<hr>


<p>“Kak Lia! Turunlah dari atas bumbung tu!” Baji menjerit.</p>
<p>Lia terus merenung ke langit hitam. Tiada bintang, tiada bulan. Baji
pun tidak kelihatan. Tapi dia pasti ada orang lain bersama dengan Baji,
mungkin semua pekerja ladang cacing ini.</p>
<p>“Saya dah telefon polis, kak! Nanti diorang tangkaplah Abang Kai tu.
Jangan takut,” Baji terus cuba memujuk.</p>
<p>Lia sudah duduk di atas bumbung asrama dari pagi sampai ke malam.
Panas tengah hari tidak membuatkannya turun, hujan di waktu petang juga
tidak menggagalkan keazamannya, senja yang memilukan juga bukan masalah
untuk Lia. Baji sudah mahu masuk tidur, tapi tidak sampai hati pula
untuk membiarkan Lia sendirian. Di sebalik mulut yang busuk, tersimpan
sekeping hati yang suci, itulah Baji.</p>
<p>“Kalau akak tak mahu turun, saya naik atas,” Baji sengaja berkata
demikian.</p>
<p>Lia tidak juga respons. Akhirnya Baji naik ke atas dengan cara
memanjat pohon cemara dan melompat ke bumbung asrama. Sejak bekerja di
ladang cacing, dia menjadi lebih lasak. Tidak begitu banyak yang
ditakutinya. Lebih-lebih lagi memiliki pengalaman diculik kultus kening,
lagilah dia menjadi lebih berani.</p>
<p>Baji duduk di sebelah Lia. Dia turut memandang ke langit hitam yang
berawan-awan kelabu. Sesekali awan itu menyingkap rembulan yang telah
ditutupinya. Tersenyum dia melihatkan pemandangan itu.</p>
<p>“Memang betul apa yang akak sangka selama ni. Akak tak boleh buat apa
pun, semuanya atas belas kasihan dan pertolongan orang lain. Dalam hal
ni, Kai yang menolong akak dalam segala hal.”</p>
<p>“Tapi Abang Kai tu tak stabil, Kak Lia. Jangan terlalu percaya apa
dia cakap.”</p>
<p>“Dia betul, Baji. Dia memang betul dalam hal ni. Kak Lia tak pernah
hidup dengan usaha sendiri, tapi semuanya atas kemudahan-kemudahan—”</p>
<p>“Kemudahan tu Abang Kai yang bagi, atau Tuhan? Kak Lia kan percayakan
Tuhan? Abang Kai tu psiko, dia nak jadi Tuhan. Tapi bukan dia seorang
saja di Raiasia yang memiliki sifat sebegitu. Kita semua pun ada
serpihannya. Budak sekarang panggil narsistik!”</p>
<p>Lia tidak membalas. Tak begitu faham.</p>
<p>“Aku, aku, aku. Self expression dan ada pendapat sendiri, itu semua
sangat penting dalam masyarakat kita. Lagi-lagi dengan adanya media
sosial. Tanpa sedar, kita semua dah jadi mini Firaun atau mini
Qarun.”</p>
<p>“Akak tak rasa semua ni ada kaitan dengan Kai, Baji,” Lia berkata
lembut untuk tidak menyinggung perasaan Baji yang sedang bersemangat
memberi pendapatnya itu.</p>
<p>“Ya. Kak Lia, takkan tak faham maksud Baji?”</p>
<p>Lia menggeleng. Memang tak faham apa perkaitannya.</p>
<p>Dasar, manusia Raiasia ni semuanya ignorant dan narsistik! Baji
membebel dalam hati.</p>
<p>“Tak apalah, Kak Lia. Apa yang Baji cakap tak penting. Baji pun tak
reti nak utarakan apa yang Baji rasa. Cuma, jangan rasa yang Kak Lia
bergantung hidup dengan Abang Kai. Terhutang budi ya, itu hukum alam.
Tapi bergantung hidup, itu dah melawan kuasa Tuhan. Kita bergantung pada
Tuhan saja.”</p>
<p>“Tapi, siapa Tuhan tu, Baji?” Lia mengusik.</p>
<p>Baji tidak membalas. Dia tidak beragama, tapi suka belajar tentang
falsafah keagamaan dan spiritual.</p>
<p>“Yang ada dalam hati kitalah Tuhan.”</p>


<hr>


<p>Lia masih keberatan untuk bercerita kepada kedua-dua ibu bapanya
tentang hubungannya dengan Kai. Sejak dari dulu lagi, dia tidak pandai
berbicara isu-isu yang payah untuk dibincangkan. Tapi dia kena mencuba.
Ini masa depannya dan keluarga mereka.</p>
<p>Dia duduk di hadapan ibu bapanya yang sedang menontn TV, setelah
berehat dari persiapan majlis. Lia dan Kai bersetuju untuk mengadakan
majlis ringkas yang tidak menyusahkan keluarga mereka. Tidak perlu buat
di rumah, sewa saja dewan kecil di pasaraya yang boleh menempatkan dua
hingga tiga ratus orang.</p>
<p>“Ibu…”</p>
<p>Ketawa. Mereka sedang menonton rancangan komedi kegemaran mereka
dengan girangnya. Lia rasa tidak sampai hati pula ingin menyampaikan
pesan di sini.</p>
<p>“Ibu…kalau tukar pengantin boleh?”</p>
<p>Mata ibu memerah. Dia sepert mula ingin meletus. Ayah terpaku di
kerusi malas, namun Lia dapat lihat kesedihan di matanya.</p>
<p>“Tukar pengantin?”</p>
<p>Ah, apa kau buat ni Lia! Nampaknya Lia komited untuk berkahwin dengan
Sam kerana takut untuk bercakap hal sebenar dengan kedua-dua ibu
bapanya.</p>
<p>“Lia nak kahwin dengan…Sam…”</p>
<p>“Siapa Sam?!”</p>
<p>“Dia doktor dekat Sula.”</p>
<p>Terdiam. Doktor, mungkin lebih baik dari seorang penari dalam
industri hiburan.</p>
<p>“Dah lama kenal ke?” suara ibu bertukar lembut.</p>
<p>“Emm…lama. Lebih tujuh tahun lepas,” Lia separa berbohong.</p>
<p>“Oh, dah lama kenal! Kenapa tiba-tiba nak kahwin dengan dia?”</p>
<p>“Dia ajak kahwin.”</p>
<p>“Kai macam mana?”</p>
<p>“Lia tak nak kahwin dengan dia.”</p>
<p>“Baguslah. Ibu pun tak senang dengan Kai tu. Bawalah Sam tu jumpa ibu
dengan ayah. Tengok dulu orangnya macam mana,” arah ibu. Lia tahu itu
bukan satu cadangan, tapi satu kemestian.</p>
<p>Lia mengangguk dengan penuh gerun.</p>

<h1 id="bab-30-tamatlah">BAB 30: TAMATLAH</h1>
<p.noindent>“Nak buat apa ni?”</p>
<p>“Pakai je lah.”</p>
<p>“Kau nak buat mak bapak kau bencikan aku ke?”</p>
<p>“Kau rasa? Apa motif aku bawa kau jumpa mak bapak aku?”</p>
<p>“Nak kenalkan aku dengan diorang—”</p>
<p>“Sebagai seorang lelaki yang tak layak jadi menantu diorang!” Lia
membetulkan tekaan Sam.</p>
<p>Sam memandang pelekat tatu sementara yang dihulurkan Lia kepadanya.
Kena lekat dekat tengkuk pula tu. Minah ni memang betullah.</p>
<p>“Perlu ke macam ni? Apa kata kau man up dan bagitahu mak bapak kau
yang kau tak nak kahwin? Kan senang cerita?”</p>
<p>Lia ketawa mengejek. “Oh, senangnya hidup aku! Puteri raja Disney pun
kena menghadap dugaan dan cabaran. Dalam hidup aku, mak bapak aku
merupakan cabaran utama.”</p>
<p>Sam menghempas lembut pelekat tatu di atas dashboard kereta. “Kau
rasa sebagai doktor dan idola remaja, aku tak hadapi cabaran yang
sama?”</p>
<p>“Mungkin. Kalau macam tu, kau mesti faham apa yang aku rasa kan?”</p>
<p>“Tapi, aku juga seorang doktor. Maksudnya, aku cerdik sikit (<em>eye
roll</em>) dan aku juga boleh memahami perspektif orang-orang tua.
Mungkin juga sebab aku banyak membaca dan meluaskan pemahaman tentang
dunia, termasuk lawan jantina, jadi aku tahu bahawa naluri berkahwin dan
memiliki anak itu adalah semula jadi bagi seseorang perempuan. Mana-mana
perempuan yang mengaku tidak mahu berkahwin atau memiliki anak, boleh
dipersoalkan perkembangan psikologi mereka.”</p>
<p>Lia tersentap. Dah lama dah tak rasa macam tu, kali terakhir mungkin
sewaktu buat master. “Aku nak kahwin, tapi dengan orang yang aku suka.
Bukan dengan Kai. Lagilah bukan dengan kau. Faham?”</p>
<p>“Oh? Bukan kau cakap kau memang tak nak kahwin langsung?”</p>
<p>“Aku terima hakikat yang aku takkan kahwin!”</p>
<p>“Mana kau tahu?”</p>
<p>“Aku tahulah!”</p>
<p>“Jadi kau lagi rela menghadap bebelan mak kau dan terus membebankan
bapa kau sebagai wanita bujang di ibu kota?” Sam menguji Lia.</p>
<p>“Itu masalah aku dan mak bapak aku. Tak perlu risau, Sam. Sekarang
ni, buat saja macam yang aku minta.”</p>
<p>Sam berpeluk tubuh dengan muncung panjang seela. Lia mengerutkan
kening. Kenapa ni, merajuk ke marah?</p>
<p>“Aku akan tunaikan permintaan kau. Tapi dengan syarat.”</p>
<p>“Apa syaratnya?” Lia mengalah, malas nak memanjangkan cerita.</p>
<p>“Kalau diorang memang tak sukakan aku, aku akan undur diri. Kalau
diorang tetap sukakan aku, kita kahwin.”</p>
<p>“Ok.”</p>
<p>Sam tersengih, sedikit terkejut apabila Lia bersetuju tanpa sebarang
bangkangan. Dia cuba juga memikirkan mengapa—ah sudahlah, dah jadi macam
mak nenek pula banyak fikir!</p>
<p>Sam memacu kereta menuju ke pinggir bandar, tempat Lia dibesarkan. Di
sepanjang jalan, mereka bercerita tentang isu semasa geopolitik
antarabangsa. Nampaknya kedua-dua mereka sangat poyo dan cakna tentang
dunia luar. Sam lebih memihak kepada blok Timur walau memiliki kacukan
Barat manakala Lia lebih memihak kepada blok Barat. Penulis pula harap
ada perang besar antara kedua-dua blok, barulah ada cerita menarik untuk
ditulis. Penulis memang jahat dan berhati busuk.</p>
<p>Akhirnya mereka sampai juga di hadapan rumah keramat yang pernah
didiami Lia sebelum tumbuh dewasa. Lia mengingatkan Sam tentang
rancangannya dan memastikan—memaksa—Sam supaya menurut tatakerama yang
sepatutnya.</p>
<p>Ibu Lia sudah pun tercongok di depan pintu apabila terdengar bunyi
pagar rumah dibuka. Wajahnya berseri melihat pemain gantian bergandingan
bersama anaknya menuju masuk ke rumah. Kalau perancangannya berjaya, ini
merupakan menantu keempat dan terakhir yang akan disambut masuk ke dalam
keluarga kecil mereka. Walau sudah berkali-kali bermenantu, dia sangat
gemar babak majlis perkahwinan, terutama apabila menerima duit bersampul
daripada tetamu.</p>
<p>Sam memperkenalkan dirinya apabila Lia terlupa—atau tidak
mahu—berbuat demikian. Ibu Lia kelihatan seperti jatuh cinta dengan Sam.
Kalau ayah Lia dah mati, sudah semestinya dia berkira-kira untuk
menjodohkan diri sendiri dengan lelaki yang segak itu. Gurau saja. Gurau
kasar pun tak boleh ke?</p>
<p>“Mesti Sam sibuk sangat kan? Dapat pulak cuti, maklumlah doktor. Mana
ada waktu senggang.”</p>
<p>“Untuk Lia, saya sanggup saja. Lagipun, ini kan hal keluarga,
berjumpa dengan bakal mak mentua—akan jadi mak saya juga nanti,” balas
Sam dengan selamba.</p>
<p>Lia memandang Sam sekilas, terkejut dan ingin memberi isyarat amaran
kepada lelaki itu. Tapi Sam sengaja tidak memandangnya, mungkin dia juga
perasan jelingan tajamnya yang tidak dipedulikan Sam.</p>
<p>“Saya tahu perancangan dah disediakan dengan rapi. Saya juga faham
tekanan yang dihadapi apabila majlis boleh tiba-tiba tak jadi. Tapi saya
bersedia hadapi semua tu. Saya memang ikhlas nak menjadikan Lia isteri
saya dan jadi sebahagian daripada keluarga ni,” Sam menerangkan
lagi.</p>
<p>Ibu Lia tidak habis-habis dengan senyuman lebar. Sayangnya suaminya
tiada kerana belum pulang dari pasaraya—ada promosi besar-besaran. Tidak
sangka dia, anaknya yang sangat pemalas dan tidak bertanggungjawab itu
dapat seorang suami yang bijak, bekerjaya, kacak dan bertanggungjawab
pula. Bagai langit dan bumi. Kalaulah Sam tahu perangai sebenar Lia,
pasti dia dah lari jauh-jauh hatta dari muka bumi ini sekalipun. Dia
tidak mahu perkahwinan mereka gagal. Takut sungguh apabila Lia mahu
membatalkan perkahwinannya dengan Kai, sekarang inilah peluangnya untuk
mendapatkan menantu untuk anaknya yang seorang ini. Kalau tersilap
langkah, boleh jadi anak dara tua gadis yang sudah menginjak usia 30
tahun ini.</p>
<p>“Keluarga kami ada kekurangannya. Mak cik dengar cerita Sam ni
tinggal di tempat orang kaya dekat tengah bandar tu kan. Mak cik risau
Sam tak selesa dengan kehidupan keluarga kami,” ibu Lia cuba merendah
diri tanpa terselit tanda seperti ingin menghalangnya dari menjadi
sebahagian keluarga mereka.</p>
<p>Sam menggelengkan kepalanya dan kekal memberikan ekspresi tenang
idaman hati hero novel romantik. “Setiap keluarga pun ada kekurangannya.
Saya risau kalau Lia sendiri berjumpa dengan keluarga saya, dia pula
yang berat hati untuk menjadi isteri saya. Lagipun, salah satu perkara
yang menjadikan hidup kita penuh warna-warni kan cabaran dalam kehidupan
dan berkeluarga. Itulah asam garam hidup.”</p>
<p>Ibu Lia tersengih lebih lebar, dengan matanya turut membesar seperti
mata kartun Jepun. Kebetulan ayah Lia baru pulang dari pasaraya. Dia
masuk ke pintu dan tersengih dengan segan. Bapanya seorang yang sangat
garang tetapi sedikit kekok dengan orang asing. Sengihan itu membuatkan
Lia sedikit cringe dan terasa ingin ketawa. Dia berpura-pura rajin dan
membantu ayahnya mengangkat barang-barang dapur yang baru dibeli setelah
bersalaman. Walaupun dia tidak suka kepada Sam dan panas hati mendengar
perbualan antara Sam dan ibunya, dia masih terasa segan untuk
menunjukkan perangai malasnya kepada Sam.</p>
<p>Sam turut membantu bapa Lia mengangkat barang. Dia kelihatan lebih
lincah melakukan kerja berbanding Lia yang terkial-kial meletakkan
barang di dapur. Selalunya letak dan terus masuk bilik berbaring. Tapi
kini perlu menyusun barang di dapur. Lantai yang melekit membuatkan Lia
sedikit segan. Nasib baik Sam memakai stoking (???) kemungkinan dia
tidak merasakan kesemua itu.</p>
<p>“Nak masak ke? Hari ni tak payah masaklah. Saya belanja makan di
luar. Atau nak <em>order</em> ke rumah?” tanya Sam setelah selesai
mengemas dapur.</p>
<p>“<em>Order,</em>” Lia menjawab spontan.</p>
<p>Sam mengangguk dan senyum—senyuman yang tak pernah lekang dari
bibirnya hari ini. Dia menyeluk poket seluar dan mengeluarkan telefon
bimbit untuk memesan makanan. Lengan kemeja kotak-kotaknya terjatuh
hingga ke siku dan menampakkan tatu buatan yang ditampal Lia di tangan
Sam sebelum sempat keluar dari kereta tadi.</p>
<p>Ibu dan ayah Lia membulatkan mata melihat tatu tersebut. Pandangan
mereka terhadap Sam mula berubah. Budak ni Islam ke bukan? Patutlah nama
Sam. Muka pun macam ada darah campuran. Kenapa tak tanya benda asas
macam tu dulu—ayah Lia menyoal isterinya dengan pandangan matanya
saja. Takkanlah anak kita nak kahwin dengan orang bukan Islam pula—balas
ibu Lia cuba mempertahankan dirinya dengan logik akal.</p>
<p>Sam tidak sedar tatu tersebut menjadi tatapan umum maka dia terus
memesan makanan dengan senang hati di telefon. Lia terasa bahagia
perancangannya mula berjalan dengan lancar. Nampaknya dia tak perlu
berkahwin. Dia dapat merealisasikan fantasinya untuk menjadi <em>cool
rich auntie</em> kepada anak-anak saudara.</p>
<p>Ayah Lia mengajak Sam ke ruang tamu, berpura-pura untuk menunggu
pesanan makanan di hadapan rumah. Lia berbunga-bunga melihat Sam akan
dihalau bapanya dari rumah mereka. Ibu Lia pula memandang Lia dengan
penuh curiga.</p>


<hr>


<p>Perancangan berjalan lancar? Kalau begitu, kenapa pula lagi dua bulan
majlis akan berlangsung tanpa sebarang tanda akan dibubarkan? Apa yang
Lia dan Sam buat di pejabat agama semalam? Apa pula yang mereka buat
hari ini mencuba pakaian pengantin?</p>
<p>Sekejap saja masa berlalu dan mudah saja Sam menyusup masuk ke dalam
keluarga mereka seperti sahabat lama. Lia juga sudah beberapa kali
berjumpa keluarga Sam yang ternyata begitu ramah dengannya. Dia hanya
berfikir selepas kahwin pastinya mereka akan melayannya dengan
teruk—tiada penjelasan lain mengapa mereka begitu baik kepadanya. Sam
juga tidak pernah mendedahkan dialah orang yang pernah melanggarnya
suatu ketika dahulu, tapi mereka juga nampaknya seperti tidak pernah
kisah. Kebanyakan ahli keluarga Sam juga sebenarnya banyak terlibat
dalam kemalangan. Kakak dan abangnya merupakan atlet profesional—MMA
wanita dan pelumba motosikal. Bapanya pula sudah dimasukkan besi di
kedua belah kaki kerana kemalangan sewaktu menunggang motor berkuasa
tinggi di Eropah. Emak Sam pula pernah diculik oleh kumpulan samseng
yang mahukan wang tebusan. Melangkah ke dalam keluarga Lia bukanlah satu
cabaran besar buat dirinya walau dia tahu keluarga bakal mentuanya itu
ada masalah mereka yang tersendiri. Tapi hatinya tetap bahagia, akhirnya
dia dapat bersama dengan wanita idaman hatinya.</p>
<p>Sam menerangkan bahawa dirinya memang seorang Muslim dan tatu
tersebut hanyalah mainan mereka berdua. Ibu bapa Lia dan Sam ketawa
terbahak-bahak melihat tatu itu boleh dihilangkan hanya dengan basuhan
air dan sabun. Hanya Lia yang memandang semuanya dengan ketapan gigi
yang dapat menghakis giginya sendiri. Memandangkan ibu bapanya menerima
Sam dengan hati terbuka, dia tiada pilihan selain menerima saja
pengantin gantian tersebut. Harapan Lia, kalau dia mati sebelum majlis,
sungguh indah hidupnya, tak perlu menghabiskan hidup dengan Sam. Tapi
sekurang-kurangnya Sam membantunya mendapatkan kerja di sebuah syarikat
kecil sebagai kerani. Dapatlah kembali ke kehidupan sedentari dengan
gaji kecilnya.</p>
<p>Lia menghidupkan enjin kereta. Bunyi amaran berbunyi sebentar
membuatkan dia sedikit gusar. Sudah beberapa hari keretanya berkelakuan
sebegitu, dia pun tak pasti mengapa. Gear diletak kepada Reverse, minyak
ditekan. Kereta meluncur ke depan dan melanggar ekor treler diparkir di
hadapan keretanya. Ekor treler berwarna biru itu menusuk masuk
memecahkan cermin hadapan keretanya. Refleks Lia sempat mengelak dan
merebahkan badannya ke tempat penumpang. Brek ditekan walau otaknya
sudah blur dan tidak tahu mana satu. Sama ada brek tidak dapat berfungsi
atau dia telah menekan pedal minyak, keretanya tidak dapat berhenti. Dia
dapat merasakan keretanya sudah dikelilingi orang yang prihatin dan cuba
memberhentikan keretanya. Yang lebih prihatin sudah tentu pemilik treler
tersebut.</p>
<p>Dia melihat ke luar kereta dan seorang lelaki mengetuk tingkap
mengarahkan dia menarik brek tangan. Lia cuba menarik brek tangan dalam
keadaan terbaring dan kereta itu sedikit sebanyak berhenti. Besi treler
sudah pun masuk hingga ke kerusi pemandu. Dia perlahan-lahan bangun,
tetapi masih menundukkan kepalanya. Pintu kereta dibuka, tali pinggang
ditanggalkan dan terus berlari keluar menerpa ke arah rakan sekerjanya.
Seram dengan kejadian ala Final Destination yang baru menimpanya.</p>
<p>Telefon bimbit berdering. Sam?</p>
<p>“Helo, dah makan?” soalan Sam ceria.</p>
<p>Lia lega, sekurang-kurangnya dia tidak tahu. Dia tak suka lelaki itu
sibuk-sibuk dengan hal hidupnya.</p>
<p>“Dah. Nanti aku <em>call</em> balik, sekarang tengah sibuk,” Lia
menjawab dan terus memutuskan talian.</p>
<p>Rude. Rakan sekerjanya nampak sedang menghakiminya, Lia tersengih
malu apabila terkantoi sebegitu. Namun dalam hatinya dia mereka alasan
apabila ditanya, peninglah sekarang nak fikir pasal kereta semua.</p>
<p>Pemandu treler kelihatan tenang membuatkan Lia lega. Mungkin kerana
treler milik majikan bukan miliknya.</p>
<p>“Ni kena settle dengan bos saya. Tapi syarikat kami di selatan, macam
mana ya?”</p>
<p>“Kita lapor polis sajalah.”</p>
<p>Pemandu tersebut agak terkejut, tetapi dia menurut saja cadangan Lia
itu. Keretanya ditinggalkan dan dia menaiki kereta rakan sekerjanya
untuk membuat laporan di balai polis. Dia terpaksa mengambil cuti
separuh hari, keretanya dihantar ke bengkel. Jumlah yang dianggarkan
untuk membuat pembaikan sangatlah mahal, dia turut risau berapalah pula
yang akan diminta oleh majikan pemandu treler itu. Duit simpanannya
sudah habis semenjak diberhentikan kerja beberapa bulan lepas dan untuk
persiapan majlis perkahwinan.</p>
<p>Lia berbaring di atas katil pada petang itu dan mula memeriksa
telefon. Tiada panggilan dari Sam atau mesej darinya. Merajukkah lelaki
itu? Memang sepatutnya dia merajuk, bukan sebab kejadian hari ini, tapi
sejak dulu lagi. Apa saja keletahnya memang sengaja menguji kesabaran
Sam. Tapi dia tak peduli, cuba melenyapkan perasaan bersalah dan
menyerlahkan keunggulan hati keringnya.</p>
<p><em>Google News</em> dibuka apabila dia tidak tahu apa patut
dibuat.</p>
<p><em>Google News</em> dibuka apabila dia tidak tahu apa patut dibuat.
Lia terlihat satu artikel dari sebuah laman web gosip yang menarik
perhatiannya. Anggota kumpulan HAZMAT akan mendirikan rumah tangga
dengan gadis separa selebriti. Dia terus mengklik tanpa berfikir
panjang. Sedikit menyesal apabila artikel itu menceritakan tentang
pertunangan mereka dan perkahwinan yang akan dijalankan bulan hadapan.
Lia bangun dan terus menatal skrin hingga ke ruangan komen. Berdebar
rasa hati, entah mengapa dia tak dapat berhenti scrolling, tak tahulah.
Komen-komen penuh dengan kata-kata penghinaan kepada dirinya dan ada
juga yang ditujukan kepada Sam. Mereka mempersoalkan Sam yang mengahwini
dirinya sedangkan Lia banyak melakukan kesalahan terhadapnya. Ada juga
komen yang Lia gelar sebagai komen kusyen yang meredakan situasi dengan
ayat-ayat mereka seperti, hormati kehidupan peribadi mereka, selebriti
manusia juga, semua orang berhak menentukan masa hadapan dan kehidupan
mereka dan sebagainya.</p>
<p>Apabila dia mengklik artikel tersebut, banyak pula artikel lain yang
bercorak sedemikian rupa mula terpampang di dalam talian. Dia mengklik
satu persatu seperti tiada keupayaan untuk mengawal diri. Banyak
komen-komen yang menyakitkan hati mula mengguris perasaannya, Lia fikir
seperti mana dia menyinggung perasaan Sam selama ini.</p>
<p>Dia terus menghabiskan masanya dengan mencari tentang dirinya dan
Sam. Akhirnya dia terjatuh ke lohong hitam internet yang membawanya ke
forum-forum tersembunyi yang tidak pernah dijejakinya sebelum ini. Forum
itu menceritakan dengan penuh teliti segala perincian hubungan mereka
berdua, ada juga gambar-gambar mereka yang diambil entah oleh siapa.
Bukan saja Sam, tetapi gambarnya tanpa Sam di sisi juga turut terdapat
di dalam forum itu. Kebanyakan mereka memang mengutuk dan bergosip
tentang dirinya saja. Kalau dia terbaca tentang orang lain pastinya
kelakar, tapi membaca komen sebegitu berkenaan dirinya sungguh
memedihkan. Banyak teori yang keluar tentang perkahwinan mereka. Ada
yang menjelaskan situasi sama seperti yang terjadi membuatkan Lia
terkedu. Mereka memang mengekori dirinya!</p>
<p>Dia mencampakkan telefon ke lantai dan menyembamkan muka ke bantal.
Cuba melupakan apa yang baru dibacanya. Internet memang merosakkan hati
nurani dan pemikiran seseorang! Lia seperti separuh bengong.</p>
<p>Adakah kemalangan tengah hari tadi ada kena-mengena dengan
maniak-maniak Sam itu?</p>
<p>Lia cuba menjawab persoalan nalurinya. Mungkin. Tak mungkin. Kalau
ya, patutkah dia buat laporan polis? Patutkah dia beritahu Sam?</p>
<p>Dia sangat takut, dan pasti Sam saja yang dapat membantunya. Tapi Lia
benar-benar tidak mahu bertemu muka dengan Sam jika tiada hal yang
penting. Sam pun tidak menghubunginya hingga ke malam, membuatkan dia
tidak mahu mengganggu tunangnya itu. Eww, tunang ke? Fikiran itu
membuatkan otak Lia tidak mahu berfungsi dan membawa dirinya ke alam
mimpi yang lebih menenangkan. Mungkin tidak begitu tenang apabila dia
bermimpi tentang Sam dan perkahwinan mereka, kemudian dia dibunuh oleh
maniak Sam yang sewel.</p>
<p>Lia terbangun dengan mimpi sebegitu. Cuma pandangannya benar-benar
gelap. Dia rasa dia dah membuka matanya dan menghidupkan lampu tidur
sebelum tidur. Kucingnya juga tiada di hadapan mata. Selalunya Dodo akan
berada di sebelahnya di tengah malam sebegini. Tapi tiada apa yang dapat
dilihatnya. Tiada juga udara segar yang dapat dihirupnya. Ah, bantal
busuk! Patutlah! Dia cuba mengalihkan bantal yang menutup mukanya. Tapi
tidak boleh. Dan dia merasakan bantal itu memiliki kekuatan yang begitu
padu, seperti yang dirasakan ketika mengalami <em>sleep paralysis</em>.
Lia mula gerun. Adakah <em>sleep paralysis</em> kini lebih maju dan mula
bersifat 3D daripada biasa?</p>
<p>Dia terasa ada tangan apabila dia cuba meraba-raba bantalnya. Alamak,
memang betul ada hantulah! Dia mula bergelut untuk melepaskan diri. Dia
pasti akan selamat! Yakin dengan penulis! Penulis takkan bunuh dirinya
di saat akhir begini. Hanya tinggal beberapa muka surat sahaja.</p>
<p>Tapi kenapa dia terasa nafasnya semakin pendek. Kenapa penulis tak
cuba nak selamatkan dirinya? Adakah ini bermaksud penulis merealisasikan
impiannya untuk tidak berkahwin dengan Sam? Adakah dia akan mati
sekarang? Di tangan manusia yang tidak diketahui siapa?</p>
<p>Tapi…dia mahu tahu siapa gerangan yang punya dendam terhadap dirinya?
Adakah maniak Sam? Adakah Chichi? Adakah Sam sendiri? Atau roh dirinya
yang keluar dari tubuhnya dan cuba melemaskan dirinya sendiri?</p>
<p>Siapa? Lia benar-benar ingin tahu. Waktu inilah dia dapat kekuatan
yang tidak perlu dijelaskan dari mana untuk dia melawan pembunuhnya dan
menyelamatkan dirinya. Bantal berjaya ditolak ke tepi sekali dengan
pelakunya. Lia terus bergegas membuka lampu bilik. Kelihatan seorang
gadis yang tidak dikenalinya berada di dalam bilik. Oh, orang asing! Tak
ada plot twist pula. Siapa dia ni?</p>
<p>“Kau maniak Sam ke?” Lia terus bertanya tanpa menunggu lama. Gadis
itu berambut keriting hitam yang menjadi idaman hati Lia. Cantiknya.
Ugh, kalaulah aku boleh <em>pull off</em> rambut keriting.</p>
<p>Lia lari keluar dari biliknya apabila gadis itu mengeluarkan sesuatu
dari poketnya. Pistol! Pistol! Dia tergesa-gesa membuka pintu rumah
untuk menyelamatkan diri. Tolong! Sesekali dia menjerit.</p>
<p>Gadis itu sudah berada di belakangnya dan menariknya ke belakang. Lia
melawan dengan garang, namun tidak berguna. Pastinya gadis ini pelanggan
tetap gimnasium dari Belgium itu. Memang ganas macam koloni mereka di
DRC dahulu. Lia menggigit lengan gadis itu dengan sekuat hati, tidak
pernah dia mendapat peluang sebegitu dalam hidupnya, maka dia
melaksanakannya dengan sepenuh hati. Macam ini rasanya jadi kanibal.
Begitu memuaskan hati. Lia berhenti apabila terasa bebulu roma di lengan
gadis itu masuk ke dalam mulutnya.</p>
<p>Sementara gadis itu sedang berbaring dalam kesakitan, Lia kembali ke
dalam biliknya dan mengunci pintu. Dia mencari telefon bimbitnya dan
cuba untuk menelefon polis. Operator di hujung talian kedengaran begitu
mengantuk dan tidak teruja dengan panggilan tersebut. Lia teragak-agak
untuk menelefon Sam. Tapi dia tidak mahu terhutang budi dengan lelaki
itu lagi, apatah lagi lelaki itu seakan merajuk dengannya. Langsung
tiada panggilan atau mesej masuk sehingga kini.</p>
<p>Akhirnya dia menelefon Kai. Apa kena dengan dirinya? Dia rasa gila
sahaja dapat menumpaskan gila. Sekiranya Kai datang, pasti buku bertemu
dengan ruas dan dia dapat menyaksikan pertarungan Dragon Ball paling
agung di zaman ini.</p>
<p>“Lia?”</p>
<p>“Kai, ada maniak masuk rumah aku. Dia nak bunuh aku.”</p>
<p>“Jangan risau.”</p>
<p>Panggilan terus dimatikan. Kai tidak bertanya pun di mana rumah yang
diduduki Lia kini—sebagai seorang stalker pasti sangat memalukan
untuknya tidak mengetahui keberadaan subjek utamanya. Lia mengambil meja
kerjanya dan meletakkan di belakang pintu. Kelihatan tombol pintu
berpusing-pusing, cuba untuk dimasuki. Dodo sedang menikus di hujung
bilik. Lia mengambil kucing pandanya itu dan memeluk si gemuk itu dengan
eratnya.</p>
<p>Lia dan Dodo mula mengingat kembali detik pertama mereka bertemu.
Ketika Dodo baru keluar dari perut ibunya. Lia memegang badannya yang
gemuk semenjak dari lahir lagi. Bagaimana Lia sering memanjakan dirinya
dan tidur bersamanya sehinggalah tumbuh dewasa sekarang. Lia juga
membawa Dodo dari rumah ibu bapanya untuk tinggal bersamanya sejak dua
tahun lepas. Dodo memang tak reti bergaul walau dengan adik-beradiknya
sendiri, maka dia tidak terasa kesunyian tinggal bersama Lia sahaja.
Tapi kini dia mengharapkan abang-abangnya yang garang itu ada bersamanya
untuk menghalau keluar perempuan gila yang sedang cuba membunuh tuannya
itu.</p>
<p>Dodo dengar Abang Kai akan datang ke mari. Walau lelaki itu punyai
masalah jiwa, Dodo harap dia datang cepat supaya dapatlah perempuan gila
itu pergi dari sini. Tidak perlulah jantung di badan gemuknya itu terus
berdegup kencang yang pasti membahayakan dirinya untuk jangka masa
panjang. Mana Abang Kai? Tolonglah datang cepat. Bisik hati gemuk
Dodo.</p>
<p>“Jangan bergerak!” suara tegas tidak dikenali bergema sehingga ke
dalam bilik. Lia pasti pihak polis sudah pun tiba. Pantas juga mereka
bekerja. Kebaikan tinggal di bandar, seperti penghantaran makanan,
pastinya segala-galanya lebih cepat dari di luar bandar.</p>
<p>Lia memberanikan diri mengalihkan meja dari menghalang pintu
biliknya. Tombol pintu dibuka perlahan-lahan, masih berhati-hati
sekiranya ini hanya scam maniak tersebut. Ternyata sekumpulan pihak
polis sedang memberkas gadis berambut keriting itu.</p>
<p>“Cik ada buat panggilan tentang penceroboh cuba membunuh cik?” soal
seorang polis kepada Lia.</p>
<p>Lia mengangguk, dia mengucapkan terima kasih kerana tiba tepat pada
waktunya. Gadis itu menafikan dia cuba membunuh Lia—bla bla perkara
biasa yang terjadi dalam konflik kebanyakan cerita. Gadis itu dibawa
pergi dan Lia tinggal bersama polis yang mengambil kenyataannya. Dia
cuba mengingat kembali apa yang terjadi dan ternyata tidak dapat
melakukannya dengan baik. Entah mengapa otaknya tidak berfungsi dengan
baik. Mungkin kurang tidur atau trauma. Atau sebab melihat bayangan Kai
di belakang polis-polis yang berkumpul di situ.</p>
<p>“Kai?”</p>
<p>Namun lelaki itu sudah pun melarikan diri. Lariannya membuatkan polis
lain mengejarnya. Kenapa Kai melarikan diri? Dia belum pernah melaporkan
tentang Kai kepada pihak polis. Adakah Sam yang melakukan untuknya?
Teringat tentang Sam, dia terasa satu perasaan aneh dalam hatinya.
Kenapa lelaki itu masih belum menelefon atau menghantar sebarang
pesanan? Namun otaknya cepat menangkis, sebab dia tak tahu apa pun yang
terjadi pada Lia hari ini.</p>
<p>Lia terasa takut untuk bersendirian malam itu. Polis bersetuju
menghantarnya ke ladang cacing untuk dia bermalam di asrama bersama
Baji. Duma sememangnya sangat baik hati, dia membenarkan Lia tinggal di
situ buat sementara waktu. Walaupun Lia juga punca asrama itu pernah
diredah oleh golongan kultus mental.</p>
<p>Dia tidak dapat tidur hingga ke pagi, hanya berbaring di atas katil
bersama Dodo. Baji pula hanya membuka mata selama seminit sebelum
kembali terlelap. Lia duduk di bawah pohon cemara memandang ladang
cacing yang luas dan menghijau. Masih tiada tanda Sam akan
menghubunginya. Rasa geram pula. Sudahlah dia hampir dibunuh oleh
peminat Sam, lelaki itu langsung tidak peduli tentang dirinya. Tapi dia
memang tak tahu apa terjadi pada kau! Dia bukan Kai yang 24 jam
mengikuti setiap gerak-geri kau. Hati kecil Lia mengingatkannya.</p>
<p>Baru pukul 8 pagi, sudah keluar artikel tentang serangan oleh maniak
Sam ke atas dirinya. Begitu banyak komen kusyen, tapi banyak juga yang
terus menghina dan mengutuknya, gara-gara dia bakal berkahwin dengan
Sam. Tidak kurang juga yang mengkritik Sam secara halus dengan
melebihkan ahli kumpulannya yang lain. Keretanya masih di bengkel dan
dia sedang memikirkan cara untuk membayarnya. Tidak mahu meminjam
sesiapa. Duit simpanan sudah tiada. Hari ini dia mengambil cuti
kecemasan. Bekerja di ladang juga yang boleh membuang pening kepalanya.
Duma juga tiada masalah menjadi pemaju plot dan membenarkan Lia bekerja
di situ dan membayarnya dengan upah harian.</p>
<p>Sebagai hero novel, menjadi tanggungjawab Sam untuk melihat keadaan
heroinnya setiap beberapa bab. Bertanggungjawab dan berketrampilan, Sam
muncul di ladang cacing dan mencari Lia. Entah bagaimana dia tahu
keberadaan Lia. Itu biarlah rahsia.</p>
<p>“Terima kasih, Baji. Lia tak jawab telefon,” Sam berkata kepada Baji
sewaktu gadis itu terserempak dengannya di ladang. “Mana Lia?” Baji
membawa Sam berjumpa Lia.</p>
<p>“Lia…”</p>
<p>Hati Lia terasa ada bunga mengembang, atau asid meletus dari
perutnya, dia tidak pasti. Suara Sam seperti sudah lama ditunggunya. Sam
memandang Lia dengan kerutan berlapis-lapis di dahinya.</p>
<p>“Aku minta maaf apa yang terjadi pada kau malam tadi,” Sam memulakan
bicara. Dia kelihatan benar-benar menyesal walau memang bukan salahnya.
“Maniak tu sanggup bahayakan diri kau.”</p>
<p>“Kau sibuk ke?”</p>
<p>“Aku ada <em>surgery</em> malam tadi. Memang tak sempat,” Sam cuba
beralasan dan harap Lia berempati akan dirinya.</p>
<p>Lia sedikit lembut hatinya mendengarkan tugasan yang tak dapat
dielakkan.</p>
<p>“Aku ada dengar tentang kemalangan. Perempuan tu mengaku memang ada
kumpulan maniak yang sabotaj kereta kau,” Sam melaporkan membuatkan Lia
sedikit terkejut. “Aku tak tahu kenapa tak boleh nak jangka perkara
macam ni akan berlaku. Mak kau tak patut risau macam mana keadaan aku
bila berkahwin dengan kau, tetapi keselamatan kau bila berkahwin dengan
aku.”</p>
<p>Kata-kata Sam membuatkan emosi Lia meletus dan dia tiba-tiba menangis
di hadapan Sam. Aduh, malunya! Kenapa pula menangis di pagi hari ni? Sam
sedikit kaget dan panik dengan reaksi Lia. Beberapa kali dia melihat Lia
menangis, dia tidak pernah tahu cara yang betul untuk dia respons.</p>
<p>“Lia…jangan nangis. Kita boleh batalkan majlis kalau kau memang tak
nak kahwin dengan aku. Tolong jangan nangis,” cepat-cepat Sam
berkata.</p>
<p>Tangisan Lia semakin menjadi-jadi, bertukar menjadi esakan yang
menyedihkan pula. Sam makin tidak keruan.</p>
<p>“Kau boleh batalkan majlis sesuka hati kau je? Kau ingat kau popular
kau boleh buat apa saja kau nak?”</p>
<p>Sam keliru. “Bukan. Maksud aku…aku tak nak kau tak bahagia dengan
aku. Lagipun, sekarang ni banyak ancaman yang kau terima dari peminat
aku. Aku tak nak kau hidup menderita dengan aku.”</p>
<p>“Habis tu, batalkan je majlis? Macam tu? Itu je ke penyelesaiannya?”
Lia masih boleh berkata-kata walaupun sedang menangis sedemikian rupa.
“Kau sebenarnya sengaja nak main-mainkan aku, kan? Kau buat semua benda
ni, sebagai satu prank saja kan? Ingat aku tak tahu ke? Selama aku hidup
dalam novel ni, dah banyak aku belajar. Orang di Raiasia ni semua tak
boleh pakai!”</p>
<p>“Kau pun sama!” sayup-sayup suara pekerja lelaki di ladang itu
menyampuk dengan gelak tawa mereka pecah serentak.</p>
<p>“Diamlah! Kenapa sibuk nak dengar perbualan kitorang!” Lia memarahi
pekerja-pekerja asing di belakangnya.</p>
<p>“Lia, aku bukan nak main-mainkan kau. Kau sendiri tahu aku memang tak
pandai bermain-main. Hidup aku penuh keseriusan dan
pencapaian-pencapaian yang perlu dikecapi. Tapi kau saja satu-satunya
yang bukan pencapaian yang aku nak genggam. Tapi aku terasa sangat
bahagia kalau kau mahu jadi teman untuk aku gapai banyak perkara dalam
hidup kita. Banyak cara untuk isi kekosongan hati, engkau sajalah yang
aku ingin ada dalam hati aku. Jangan salah faham Lia. Tapi aku juga nak
kau bahagia. Kalau kau memang tak sukakan aku, dan takkan bahagia dengan
aku, malah hidup kau terasa bahaya dengan aku, aku terima saja keputusan
kau walau hati aku boleh hancur berkecai. Aku minta maaf tak dapat
lindungi kau sejak pertunangan kita. Aku terlalu bahagia fikirkan masa
depan kita sampai terlupa kehidupan nyata dan realiti dunia.”</p>
<p>“Aku tak tahu apa nak buat, Sam? Kenapa peminat kau kejam sangat?
Kenapa dunia kejam sangat?”</p>
<p>Sam mendekati Lia yang cuba menjauhkan diri. “Aku akan lindungi kau
dan keluarga kita. Aku minta maaf, Lia. Aku akan bersara dari pentas
R-Pop dan dunia hiburan sekaligus supaya kita boleh hidup aman. Kita
boleh pindah ke negara lain, kalau kau mahu. Ke mana? Malaysia?
Indonesia? Singapura?”</p>
<p>Lia mengangkat wajah. “Tapi jadi penyanyi kan impian kau? Kau sanggup
buat semua tu?”</p>
<p>“Kitorang punya <em>shelf life</em> dah nak tamat, Lia. Tiada apa
lagi untuk aku kecuali aku kembangkan kerjaya ke dalam dunia lakonan.
Aku tak mahu kejar populariti lagi. Aku boleh menyanyi di rumah saja,
dengan kau.”</p>
<p>“Tapi aku tak pandai nyanyi.”</p>
<p>“Aku tahu. Sebab tu biar aku saja menyanyi, kau jadi penonton—tempat
selayaknya untuk kau.”</p>
<p>“Biadab!”</p>
<p>Sam ketawa melihat nafsu amarah Lia mula mengatasi rasa sedihnya.
Nampaknya emosi Lia sudah kembali normal. Sam memandang Lia dengan
pandangan yang sukar ditafsir. Lia terus menjerkah Sam untuk berhenti
merenungnya.</p>
<p>“Jadi…kau nak jadi isteri aku?”</p>
<p>Lia tidak menjawab. Dia berlari kembali ke ladang cacing untuk
meneruskan kerja. Sam ketawa dan bersuara sedikit lantang supaya Lia
dapat mendengarnya, “Diam tanda setuju!”</p>
<p>Lia tersenyum kecil dan meneruskan kerja menangkap cacing yang lebih
penting.</p>



<p style="text-align:center;">TAMAT</p>
